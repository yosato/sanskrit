

 
॥ kauṭilīya arthaśāstraṃ ॥

01.1.02 tasyāyaṃ prakaraṇādhikaraṇasamuddeśaḥ
01.1.03a vidyāsamuddeśaḥ, vṛddhasamuddeśaḥ, indriyajayaḥ, amātya utpattiḥ, mantripurohita utpattiḥ, upadhābhiḥ śaucāśaucajñānaṃ amātyānāṃ, -
01.1.03b gūḍhapuruṣapraṇidhiḥ, svaviṣaye kṛtyākṛtyapakṣarakṣaṇaṃ, paraviṣaye kṛtyākṛtyapakṣa upagrahaḥ,
01.1.03ch mantrādhikāraḥ, dūtapraṇidhiḥ, rājaputrarakṣaṇaṃ, aparuddhavṛttaṃ, aparuddhe vṛttiḥ, rājapraṇidhiḥ, niśāntapraṇidhiḥ, ātmarakṣitakaṃ, , iti vinayādhikārikaṃ prathamaṃ adhikaraṇam
01.1.04a janapadaniveśaḥ, bhūmicchidrāpidhānaṃ, durgavidhānaṃ, durganiveśaḥ, samnidhātṛnicayakarma, samāhartṛsamudayaprasthāpanaṃ, akṣapaṭale gāṇanikyādhikāraḥ,
01.1.04b samudayasya yuktāpahṛtasya pratyānayanaṃ, upayuktaparīkṣā, śāsanādhikāraḥ, kośapraveśyaratnaparīkṣā, ākarakarmāntapravartanaṃ, akṣaśālāyāṃ suvarṇādhyakṣaḥ
01.1.04ch viśikhāyāṃ sauvarṇikapracāraḥ, koṣṭhāgārādhyakṣaḥ, paṇyādhyakṣaḥ, kupyādhyakṣaḥ, āyudhādhyakṣaḥ, tulāmānapautavaṃ,
01.1.04d deśakālamānaṃ, śulkādhyakṣaḥ, sūtrādhyakṣaḥ, sītādhyakṣaḥ, surā'dhyakṣaḥ, sūnādhyakṣaḥ, gaṇikā'dhyakṣaḥ,
01.1.04e nāv'dhyakṣaḥ, go'dhyakṣaḥ, aśvādhyakṣaḥ, hasty'dhyakṣaḥ, rathādhyakṣaḥ, patty'dhyakṣaḥ, senāpatipracāraḥ, mudrā'dhyakṣaḥ, vivītādhyakṣaḥ, samāhartṛpracāraḥ,
01.1.04f gṛhapatikavaidehakatāpasavyañjanāḥ praṇidhayaḥ, nāgarikapraṇidhiḥ  ityadhyakṣapracāro dvitīyaṃ adhikaraṇam
01.1.05a vyavahārasthāpanā, vivādapadanibandhaḥ, vivāhasamyuktaṃ, dāyavibhāgaḥ, vāstukaṃ, samayasya anapākarma, ṛṇādānaṃ, aupanidhikaṃ, dāsakarmakarakalpaḥ,
01.1.05b sambhūya samutthānaṃ, vikrītakrītānuśayaḥ, dattasya anapākarma, asvāmivikrayaḥ, svasvāmisambandhaḥ, sāhasaṃ, vākpāruṣyaṃ, daṇḍapāruṣyaṃ, dyūtasamāhvayaṃ, prakīrṇakaṃ - iti, dharmasthīyaṃ tṛtīyaṃ adhikaraṇam
01.1.06a kārukarakṣaṇaṃ, vaidehakarakṣaṇaṃ, upanipātapratīkāraḥ, gūḍhājīvināṃ rakṣā, siddhavyañjanairmāṇavaprakāśanaṃ, śaṅkārūpakarmābhigrahaḥ,
01.1.06b āśumṛtakaparīkṣā, vākyakarmānuyogaḥ, sarvādhikaraṇarakṣaṇaṃ
01.1.06ch ekāṅgavadhaniṣkrayaḥ, śuddhaścitraśca daṇḍa kalpaḥ, kanyāprakarma, aticāradaṇḍāḥ - iti kaṇṭakaśodhanaṃ caturthaṃ adhikaraṇam
01.1.07 dāṇḍakarmikaṃ, kośābhisaṃharaṇaṃ, bhṛtyabharaṇīyaṃ, anujīvivṛttaṃ, samayācārikaṃ, rājyapratisandhānaṃ, ekāiśvaryaṃ - iti yogavṛttaṃ pañcamaṃ adhikaraṇam
01.1.08 prakṛtisampadaḥ, śamavyāyāmikaṃ - iti maṇḍalayoniḥ ṣaṣṭhaṃ adhikaraṇam
01.1.09a ṣāḍguṇyasamuddeśaḥ, kṣayasthānavṛddhiniścayaḥ, saṃśrayavṛttiḥ, samahīnajyāyasāṃ guṇābhiniveśaḥ, hīnasandhayaḥ, vigṛhya āsanaṃ, sandhāya āsanaṃ, vigṛhya yānaṃ, sandhāya yānaṃ,
01.1.09b sambhūya prayāṇaṃ, yātavyāmitrayorabhigrahacintā, kṣayalobhavirāgahetavaḥ prakṛtīnāṃ, sāmavāyikaviparimarśaḥ,
01.1.09ch saṃhita prayāṇikaṃ, paripaṇitāparipaṇitāpasṛtāḥ sandhayaḥ, dvaidhībhāvikāḥ sandhivikramāḥ, yātavyavṛttiḥ, anugrāhyamitraviśeṣāḥ,
01.1.09d mitrahiraṇyabhūmikarmasandhayaḥ, pārṣṇigrāhacintā, hīnaśaktipūraṇaṃ, balavatā vigṛhya uparodhahetavaḥ, daṇḍa upanatavṛttaṃ,
01.1.09e daṇḍa upanāyivṛttaṃ, sandhikarma, samādhimokṣaḥ, madhyamacaritaṃ, udāsīnacaritaṃ, maṇḍalacaritaṃ - iti ṣāḍguṇyaṃ saptamaṃ adhikaraṇam
01.1.10 prakṛtivyasanavargaḥ, rājarājyayorvyasanacintā, puruṣavyasanavargaḥ, pīḍanavargaḥ, stambhavargaḥ, kośasaṅgavargaḥ, mitravyasanavargaḥ - iti vyasanādhikārikaṃ aṣṭamaṃ adhikaraṇam
01.1.11a śaktideśakālabalābalajñānaṃ, yātrākālāḥ, bala upādānakālāḥ, samnāhaguṇāḥ, pratibalakarma, paścāt kopacintā, bāhyābhyantaraprakṛtikopapratīkārāḥ
01.1.11b kṣayavyayalābhaviparimarśaḥ, bāhyābhyantarāścāpadaḥ, duṣyaśatrusamyuktāḥ, arthānarthasaṃśayayuktāḥ, tāsāṃ upāyavikalpajāḥ siddhayaḥ - ityabhiyāsyat karma navamaṃ adhikaraṇam
01.1.12 skandhāvāraniveśaḥ, skandhāvāraprayāṇaṃ, balavyasanāvaskandakālarakṣaṇaṃ, kūṭayuddhavikalpāḥ, svasainya utsāhanaṃ, svabalānyabalavyāyogaḥ, yuddhabhūmayaḥ, patty'śvarathahastikarmāṇi, pakṣakakṣa urasyānāṃ balāgrato vyūhavibhāgaḥ, sāraphalgubalavibhāgaḥ, patty'śvarathahastiyuddhāni, daṇḍabhogamaṇḍalāsaṃhatavyūhavyūhanaṃ, tasya prativyūhasthāpanaṃ - iti sāṅgrāmikaṃ daśamaṃ adhikaraṇam
01.1.13 bheda upādānāni, upāṃśudaṇḍāḥ - iti saṅghavṛttaṃ ekādaśaṃ adhikaraṇam
01.1.14 dūtakarma, mantrayuddhaṃ, senāmukhyavadhaḥ, maṇḍalaprotsāhanaṃ, śastrāgnirasapraṇidhayaḥ, vīvadhāsāraprasāravadhaḥ, yogātisandhānaṃ, daṇḍātisandhānaṃ, ekavijayaḥ - ityābalīyasaṃ dvādaśaṃ adhikaraṇam
01.1.15 upajāpaḥ, yogavāmanaṃ, apasarpapraṇidhiḥ, paryupāsanakarma, avamardaḥ, labdhapraśamanaṃ - iti durgalambha upāyaḥ trayodaśaṃ adhikaraṇam
01.1.16 parabalaghātaprayogaḥ, pralambhanaṃ, svabala upaghātapratīkāraḥ - ityaupaniṣadikaṃ caturdaśaṃ adhikaraṇam
01.1.17 tantrayuktayaḥ - iti tantrayuktiḥ pañcadaśaṃ adhikaraṇam
01.1.18 śāstrasamuddeśaḥ pañcadaśādhikaraṇāni sa-aśītiprakaraṇaśataṃ sa-pañcāśad'dhyāyaśataṃ ṣaṭślokasahasrāṇi iti
01.1.19ab sukhagrahaṇavijñeyaṃ tattvārthapadaniścitam ।
01.1.19chd kauṭilyena kṛtaṃ śāstraṃ vimuktagranthavistaram  (iti)
   Chapt .   Section.1: Enumeration of the sciences
  i) Establishing (the necessity of) philosophy
01.2.01 ānvīkṣikī trayī vārttā daṇḍanītiśca iti vidyāḥ
01.2.02 trayī vārttā daṇḍa nītiśca iti mānavāḥ
01.2.03 trayī viśeṣo hyānvīkṣikī iti
01.2.04 vārttā daṇḍanītiśca iti bārhaspatyāḥ
01.2.05 saṃvaraṇamātraṃ hi trayī lokayātrāvida iti
01.2.06 daṇḍanītirekā vidyā ityauśanasāḥ
01.2.07 tasyāṃ hi sarvavidyā''rambhāḥ pratibaddhā iti
01.2.08 catasra eva vidyā iti kauṭilyaḥ
01.2.09 tābhirdharmārthau yad vidyāt tad vidyānāṃ vidyātvam
01.2.10 sāṅkhyaṃ yogo lokāyataṃ ca ityānvīkṣikī
01.2.11 dharmādharmau trayyāṃ arthānarthau vārttāyāṃ nayānayau daṇḍanītyāṃ balābale ca etāsāṃ hetubhiranvīkṣamāṇā lokasya upakaroti vyasane'bhyudaye ca buddhiṃ avasthāpayati prajñāvākyakriyāvaiśāradyaṃ ca karoti
01.2.12ab pradīpaḥ sarvavidyānāṃ upāyaḥ sarvakarmaṇām ।
01.2.12chd āśrayaḥ sarvadharmāṇāṃ śaśvad ānvīkṣikī matā  (iti)
   Chapt .   Section.1, (I) Establishing (the necessity of) the Vedic Lore
01.3.01 sāma।ṛgyajurvedāḥ trayaḥ trayī
01.3.02 atharvaveda itihāsavedau ca vedāḥ
01.3.03 śikṣā kalpo vyākaraṇaṃ niruktaṃ chandovicitirjyotiṣaṃ iti cāṅgāni
01.3.04 eṣa trayīdharmaścaturṇāṃ varṇānāṃ āśramāṇāṃ ca svadharmasthāpanād aupakārikaḥ
01.3.05 svadharmo brāhmaṇasya adhyayanaṃ adhyāpanaṃ yajanaṃ yājanaṃ dānaṃ pratigrahaśca
01.3.06 kṣatriyasyādhyayanaṃ yajanaṃ dānaṃ śastrājīvo bhūtarakṣaṇaṃ ca
01.3.07 vaiśyasyādhyayanaṃ yajanaṃ dānaṃ kṛṣipāśupālye vaṇijyā ca
01.3.08 śūdrasya dvijātiśuśrūṣā vārttā kārukuśīlavakarma ca
01.3.09 gṛhasthasya svadharmājīvaḥ tulyairasamāna।ṛṣibhirvaivāhyaṃ ṛtugāmitvaṃ devapitr'tithipūjā bhṛtyeṣu tyāgaḥ śeṣabhojanaṃ ca
01.3.10 brahmacāriṇaḥ svādhyāyo agnikāryābhiṣekau bhaikṣavratitvaṃ ācārye prāṇāntikī vṛttiḥ tad'bhāve guruputre sa-brahmacāriṇi vā
01.3.11 vānaprasthasya brahmacaryaṃ bhūmau śayyā jaṭā'jinadhāraṇaṃ agnihotrābhiṣekau devatāpitr'tithipūjā vanyaścāhāraḥ
01.3.12 parivrājakasya jita indriyatvaṃ anārambho niṣkiñcanatvaṃ saṅgatyāgo bhaikṣavrataṃ anekatrāraṇye ca vāso bāhyābhyantaraṃ ca śaucam
01.3.13 sarveṣāṃ ahiṃsā satyaṃ śaucaṃ anasūya ānṛśaṃsyaṃ kṣamā ca
01.3.14 svadharmaḥ svargāyānantyāya ca
01.3.15 tasyātikrame lokaḥ saṅkarād ucchidyeta
01.3.16ab tasmāt svadharmaṃ bhūtānāṃ rājā na vyabhicārayet ।
01.3.16chd svadharmaṃ sandadhāno hi pretya ca iha ca nandati
01.3.17ab vyavasthitāryamaryādaḥ kṛtavarṇāśramasthitiḥ ।
01.3.17chd trayyā'bhirakṣito lokaḥ prasīdati na sīdati  (iti)
   Chapt .   Ii) Establishing (the necessity of) Economics, and (iv) the Science of Politics
01.4.01 kṛṣipāśupālye vaṇijyā ca vārtā, dhānyapaśuhiraṇyakupyaviṣṭipradānād aupakārikī
01.4.02 tayā svapakṣaṃ parapakṣaṃ ca vaśīkaroti kośadaṇḍābhyām
01.4.03 ānvīkṣikī trayī vārttānāṃ yogakṣemasādhano daṇḍaḥ, tasya nītirdaṇḍa nītiḥ, alabdhalābhārthā labdhaparirakṣaṇī rakṣitavivardhanī vṛddhasya tīrthe pratipādanī ca
01.4.04 tasyāṃ āyattā lokayātrā
01.4.05 tasmāllokayātrā'rthī nityaṃ udyatadaṇḍaḥ syāt
01.4.06 na hyevaṃvidhaṃ vaśa upanayanaṃ asti bhūtānāṃ yathā daṇḍaḥ । ityācāryāḥ
01.4.07 na iti kauṭilyaḥ
01.4.08 tīkṣṇadaṇḍo hi bhūtānāṃ udvejanīyo bhavati
01.4.09 mṛdudaṇḍaḥ paribhūyate
01.4.10 yathā'rhadaṇḍaḥ pūjyate
01.4.11 suvijñātapraṇīto hi daṇḍaḥ prajā dharmārthakāmairyojayati
01.4.12 duṣpraṇītaḥ kāmakrodhābhyāṃ avajñānād vā vānaprasthaparivrājakān api kopayati, kiṃ'ṅga punargṛhasthān
01.4.13 apraṇītaḥ tu mātsyanyāyaṃ udbhāvayati
01.4.14 balīyān abalaṃ hi grasate daṇḍadharābhāve
01.4.15 sa tena guptaḥ prabhavati iti
01.4.16ab caturvarṇāśramo loko rājñā daṇḍena pālitaḥ ।
01.4.16chd svadharmakarmābhirato vartate sveṣu vartmasu  (iti)
   Chapt .   Section.2: Association with elders
01.5.01 tasmād daṇḍamūlāḥ tisro vidyāḥ
01.5.02 vinayamūlo daṇḍaḥ prāṇabhṛtāṃ yogakṣemāvahaḥ
01.5.03 kṛtakaḥ svābhāvikaśca vinayaḥ
01.5.04 kriyā hi dravyaṃ vinayati nādravyam
01.5.05 śuśrūṣā śravaṇagrahaṇadhāraṇavijñāna ūhāpohatattvābhiniviṣṭabuddhiṃ vidyā vinayati na itaram
01.5.06 vidyānāṃ tu yathāsvaṃ ācāryaprāmāṇyād vinayo niyamaśca
01.5.07 vṛttacaulakarmā lipiṃ saṅkhyānaṃ ca upayuñjīta
01.5.08 vṛtta upanayanaḥ trayīṃ ānvīkṣikīṃ ca śiṣṭebhyo vārttāṃ adhyakṣebhyo daṇḍanītiṃ vaktṛprayoktṛbhyaḥ
01.5.09 brahmacaryaṃ ca ṣoḍaśād varṣāt
01.5.10 ato godānaṃ dārakarma cāsya
01.5.11 nityaśca vidyāvṛddhasamyogo vinayavṛddhy'rthaṃ, tanmūlatvād vinayasya
01.5.12 pūrvaṃ aharbhāgaṃ hasty'śvarathapraharaṇavidyāsu vinayaṃ gacchet ।
01.5.13 paścimaṃ itihāsaśravaṇe
01.5.14 purāṇaṃ itivṛttaṃ ākhyāyika udāharaṇaṃ dharmaśāstraṃ arthaśāstraṃ ca iti itihāsaḥ
01.5.15 śeṣaṃ ahorātrabhāgaṃ apūrvagrahaṇaṃ gṛhītaparicayaṃ ca kuryāt, agṛhītānāṃ ābhīkṣṇyaśravaṇaṃ ca
01.5.16 śrutādd hi prajñā upajāyate prajñāyā yogo yogād ātmavattā iti vidyānāṃ sāmarthyam
01.5.17ab vidyāvinīto rājā hi prajānāṃ vinaye rataḥ ।
01.5.17chd ananyāṃ pṛthivīṃ bhuṅkte sarvabhūtahite rataḥ  (iti)
   Chapt .   Section.3: Control over the senses, (i) Casting out the group of six enemies
01.6.01 vidyā vinayaheturindriyajayaḥ kāmakrodhalobhamānamadaharṣatyāgāt kāryaḥ
01.6.02 karṇatvag'kṣijihvāghrāṇa indriyāṇāṃ śabdasparśarūparasagandheṣvavipratipattirindriyajayaḥ, śāstrānuṣṭhānaṃ vā
01.6.03 kṛtsnaṃ hi śāstraṃ idaṃ indriyajayaḥ
01.6.04 tad viruddhavṛttiravaśya indriyaścāturanto api rājā sadyo vinaśyati
01.6.05 yathā dāṇḍakyo nāma bhojaḥ kāmād brāhmaṇakanyāṃ abhimanyamānaḥ sa-bandhurāṣṭro vinanāśa, karālaśca vaidehaḥ
01.6.06 kopāj janamejayo brāhmaṇeṣu vikrāntaḥ, tālajaṅghaśca bhṛguṣu
01.6.07 lobhād ailaścāturvarṇyaṃ atyāhārayamāṇaḥ, sauvīraścājabinduḥ ।
01.6.08 mānād rāvaṇaḥ paradārān aprayacchan, duryodhano rājyād aṃśaṃ ca
01.6.09 madād dambhodbhavo bhūtāvamānī, haihayaścārjunaḥ
01.6.10 harṣād vātāpiragastyaṃ atyāsādayan, vṛṣṇisaṅghaśca dvaipāyanaṃ iti
01.6.11ab ete cānye ca bahavaḥ śatruṣaḍvargaṃ āśritāḥ ।
01.6.11chd sa-bandhurāṣṭrā rājāno vineśurajita indriyāḥ
01.6.12ab śatruṣaḍvargaṃ utsṛjya jāmadagnyo jita indriyaḥ ।
01.6.12chd ambarīṣaśca nābhāgo bubhujāte ciraṃ mahīm  (iti)
   Chapt .   I) The life of a sage-like king
01.7.01 tasmād ariṣaḍvargatyāgena indriyajayaṃ kurvīta, vṛddhasamyogena prajñāṃ, cāreṇa cakṣuḥ, utthānena yogakṣemasādhanaṃ, kāryānuśāsanena svadharmasthāpanaṃ, vinayaṃ vidyā upadeśena, lokapriyatvaṃ arthasamyogena vṛttim
01.7.02 evaṃ vaśya indriyaḥ parastrīdravyahiṃsāśca varjayet, svapnaṃ laulyaṃ anṛtaṃ uddhataveṣatvaṃ anarthyasamyogaṃ adharmasamyuktaṃ anarthasamyuktaṃ ca vyavahāram
01.7.03 dharmārthāvirodhena kāmaṃ seveta, na nihsukhaḥ syāt
01.7.04 samaṃ vā trivargaṃ anyonyānubaddham
01.7.05 eko hyatyāsevito dharmārthakāmānāṃ ātmānaṃ itarau ca pīḍayati
01.7.06 artha eva pradhāna iti kauṭilyaḥ
01.7.07 arthamūlau hi dharmakāmāviti
01.7.08 maryādāṃ sthāpayed ācāryān amātyān vā, ya enaṃ apāya sthānebhyo vārayeyuḥ, chāyānālikāpratodena vā rahasi pramādyantaṃ abhitudeyuḥ
01.7.09ab sahāyasādhyaṃ rājatvaṃ cakraṃ ekaṃ na vartate ।
01.7.09chd kurvīta sacivāṃḥ tasmāt teṣāṃ ca śṛṇuyān matam  (iti)
   Chapt .   Appointment of ministers
01.8.01 sahādhyāyino amātyān kurvīta, dṛṣṭaśaucasāmarthyatvāt iti bhāradvājaḥ
01.8.02 te hyasya viśvāsyā bhavanti iti
01.8.03 na iti viśālākṣaḥ
01.8.04 sahakrīḍitatvāt paribhavantyenam
01.8.05 ye hyasya guhyasadharmāṇaḥ tān amātyān kurvīta, samānaśīlavyasanatvāt
01.8.06 te hyasya marmajñabhayānnāparādhyanti iti
01.8.07 sādhāraṇa eṣa doṣaḥ iti pārāśarāḥ
01.8.08 teṣāṃ api marmajñabhayāt kṛtākṛtānyanuvarteta
01.8.09ab yāvadbhyo guhyaṃ ācaṣṭe janebhyaḥ puruṣādhipaḥ ।
01.8.09chd avaśaḥ karmaṇā tena vaśyo bhavati tāvatām
01.8.10 ya enaṃ āpatsu prāṇābādhayuktāsvanugṛhṇīyuḥ tān amātyān kurvīta, dṛṣṭānurāgatvāt iti
01.8.11 na iti piśunaḥ
01.8.12 bhaktireṣā na buddhiguṇaḥ
01.8.13 saṅkhyātārtheṣu karmasu niyuktā ye yathā''diṣṭaṃ arthaṃ saviśeṣaṃ vā kuryuḥ tān amātyān kurvīta, dṛṣṭaguṇatvāt iti
01.8.14 na iti kauṇapadantaḥ
01.8.15 anyairamātyaguṇairayuktā hyete
01.8.16 pitṛpaitāmahān amātyān kurvīta, dṛṣṭāvadānatvāt
01.8.17 te hyenaṃ apacarantaṃ api na tyajanti, sagandhatvāt
01.8.18 amānuṣeṣvapi ca etad dṛśyate
01.8.19 gāvo hyasagandhaṃ gogaṇaṃ atikramya sagandheṣvevāvatiṣṭhante iti
01.8.20 na iti vātavyādhiḥ
01.8.21 te hyasya sarvaṃ avagṛhya svāmivat pracaranti
01.8.22 tasmānnītivido navān amātyān kurvīta
01.8.23 navāḥ tu yamasthāne daṇḍadharaṃ manyamānā nāparādhyanti iti
01.8.24 na iti bāhudantī putraḥ
01.8.25 śāstravid adṛṣṭakarmā karmasu viṣādaṃ gacchet
01.8.26 tasmād abhijanaprajñāśaucaśauryānurāgayuktān amātyān kurvīta, guṇaprādhānyāt iti
01.8.27 sarvaṃ upapannaṃ iti kauṭilyaḥ
01.8.28 kāryasāmarthyādd hi puruṣasāmarthyaṃ kalpyate
01.8.29ab sāmarthyaśca  vibhajyāmātyavibhavaṃ deśakālau ca karma ca ।
01.8.29chd amātyāḥ sarva eva ete kāryāḥ syurna tu mantriṇaḥ  (iti)
   Chapt .   Appointment of counsellors and chaplain
01.9.01 jānapado abhijātaḥ svavagrahaḥ kṛtaśilpaścakṣuṣmān prājño dhārayiṣṇurdakṣo vāgmī pragalbhaḥ pratipattimān utsāhaprabhāvayuktaḥ kleśasahaḥ śucirmaitro dṛḍhabhaktiḥ śīlabalārogyasattvayuktaḥ stambhacāpalahīnaḥ sampriyo vairāṇāṃ akartā ityamātyasampat
01.9.02 ataḥ pādārghaguṇahīnau madhyamāvarau
01.9.03 teṣāṃ janapad'bhijanaṃ avagrahaṃ cāptataḥ parīkṣeta, samānavidyebhyaḥ śilpaṃ śāstracakṣuṣmattāṃ ca, karmārambheṣu prajñāṃ dhārayiṣṇutāṃ dākṣyaṃ ca, kathāyogeṣu vāgmitvaṃ prāgalbhyaṃ pratibhānavattvaṃ ca, saṃvāsibhyaḥ śīlabalārogyasattvayogaṃ astambhaṃ acāpalaṃ ca, pratyakṣataḥ sampriyatvaṃ avairatvaṃ ca
01.9.04 pratyakṣaparokṣānumeyā hi rājavṛttiḥ
01.9.05 svayaṃ drṣṭaṃ pratyakṣam
01.9.06 para upadiṣṭaṃ parokṣam
01.9.07 karmasu kṛtenākṛtāvekṣaṇaṃ anumeyam
01.9.08 yaugapadyāt tu karmaṇāṃ anekatvād anekasthatvācca deśakālātyayo mā bhūd iti parokṣaṃ amātyaiḥ kārayet ityamātyakarma ।
01.9.09 purohitaṃ udita uditakulaśīlaṃ sa-aṅge vede daive nimitte daṇḍanītyāṃ cābhivinītaṃ āpadāṃ daivamānuṣīṇāṃ atharvabhirupāyaiśca pratikartāraṃ kurvīta
01.9.10 taṃ ācāryaṃ śiṣyaḥ pitaraṃ putro bhṛtyaḥ svāminaṃ iva cānuvarteta
01.9.11ab brāhmaṇena edhitaṃ kṣatraṃ mantrimantrābhimantritam ।
01.9.11chd jayatyajitaṃ atyantaṃ śāstrānugamaśastritam  (iti)
   Chapt .   Ascertainment of the integrity or the absence of integrity of ministerbymeans of secret tests
01.10.01 mantripurohitasakhaḥ sāmānyeṣvadhikaraṇeṣu sthāpayitvā'mātyān upadhābhiḥ śodhayet
01.10.02 purohitaṃ ayājyayājanādhyāpane niyuktaṃ amṛṣyamāṇaṃ rājā'vakṣipet
01.10.03 sa sattribhiḥ śapathapūrvaṃ ekaikaṃ amātyaṃ upajāpayet - adhārmiko ayaṃ rājā, sādhu dhārmikaṃ anyaṃ asya tatkulīnaṃ aparuddhaṃ kulyaṃ ekapragrahaṃ sāmantaṃ āṭavikaṃ aupapādikaṃ vā pratipādayāmaḥ, sarveṣāṃ etad rocate, kathaṃ vā tava iti
01.10.04 pratyākhyāne śuciḥ । iti dharma upadhā
01.10.05 senāpatirasatpragraheṇāvakṣiptaḥ sattribhirekaikaṃ amātyaṃ upajāpayet lobhanīyenārthena rājavināśāya, sarveṣāṃ etad rocate, kathaṃ vā tava iti
01.10.06 pratyākhyāne śuciḥ । ityartha upadhā
01.10.07 parivrājikā labdhaviśvāsā'ntaḥpure kṛtasatkārā mahāmātraṃ ekaikaṃ upajapet - rājamahiṣī tvāṃ kāmayate kṛtasamāgama upāyā, mahān arthaśca te bhaviṣyati iti
01.10.08 pratyākhyāne śuciḥ । iti kāma upadhā
01.10.09 prahavaṇanimittaṃ eko amātyaḥ sarvān amātyān āvāhayet
01.10.10 tena udvegena rājā tān avarundhyāt
01.10.11 kāpaṭikaścātra pūrvāvaruddhaḥ teṣāṃ arthamānāvakṣiptaṃ ekaikaṃ amātyaṃ upajapet - asat pravṛtto ayaṃ rājā, sādhvenaṃ hatvā'nyaṃ pratipādayāmaḥ, sarveṣāṃ etad rocate, kathaṃ vā tava iti
01.10.12 pratyākhyāne śuciḥ । iti bhaya upadhā
01.10.13 tatra dharma upadhāśuddhān dharmasthīyakaṇṭakaśodhaneṣu karmasu sthāpayet, artha upadhāśuddhān samāhartṛsamnidhātṛnicayakarmasu, kāma upadhā śuddhān bāhyābhyantaravihārarakṣāsu, bhaya upadhāśuddhān āsannakāryeṣu rājñaḥ
01.10.14 sarva upadhāśuddhān mantriṇaḥ kuryāt
01.10.15 sarvatrāśucīn khanidravyahastivanakarmānteṣu upayojayet
01.10.16ab trivargabhayasaṃśuddhān amātyān sveṣu karmasu ।
01.10.16chd adhikuryād yathā śaucaṃ ityācāryā vyavasthitāḥ
01.10.17ab na tveva kuryād ātmānaṃ devīṃ vā lakṣyaṃ īśvaraḥ ।
01.10.17chd śaucahetoramātyānāṃ etat kauṭilyadarśanam
01.10.18ab na dūṣaṇaṃ aduṣṭasya viṣeṇa ivāmbhasaścaret ।
01.10.18chd kadācidd hi praduṣṭasya nādhigamyeta bheṣajam
01.10.19ab kṛtā ca kaluṣābuddhirupadhābhiścaturvidhā ।
01.10.19chd nāgatvā'ntaṃ nivarteta sthitā sattvavatāṃ dhṛtau
01.10.20ab tasmād bāhyaṃ adhiṣṭhānaṃ kṛtvā kārye caturvidhe ।
01.10.20chd śaucāśaucaṃ amātyānāṃ rājā mārgeta sattribhiḥ  (iti)
   Chapt .   Appointment of persons in secret service
01.11.01 upadhābhiḥ śuddhāmātyavargo gūḍhapuruṣān utpādayet kāpaṭika udāsthitagṛhapatikavaidehakatāpasavyañjanān sattritīṣkṇarasadabhikṣukīśca
01.11.02 paramarmajñaḥ pragalbhaśchātraḥ kāpaṭikaḥ
01.11.03 taṃ arthamānābhyāṃ protsāhya mantrī brūyāt - rājānaṃ māṃ ca pramāṇaṃ kṛtvā yasya yad akuśalaṃ paśyasi tat tadānīṃ eva pratyādiśa iti
01.11.04 pravrajyā pratyavasitaḥ prajñāśaucayukta udāsthitaḥ
01.11.05 sa vārttākarmapradiṣṭāyāṃ bhūmau prabhūtahiraṇyāntevāsī karma kārayet
01.11.06 karmaphalācca sarvapravrajitānāṃ grāsācchādanāvasathān pratividadhyāt
01.11.07 vṛttikāmāṃśca upajapet - etena eva veṣeṇa rājārthaścaritavyo bhaktavetanakāle ca upasthātavyam iti
01.11.08 sarvapravrajitāśca svaṃ svaṃ vargaṃ evaṃ upajapeyuḥ
01.11.09 karṣako vṛttikṣīṇaḥ prajñāśaucayukto gṛhapatikavyañjanaḥ
01.11.10 sa kṛṣikarmapradiṣṭāyāṃ bhūmau - iti samānaṃ pūrveṇa
01.11.11 vāṇijako vṛttikṣīṇaḥ prajñāśaucayukto vaidehakavyañjanaḥ
01.11.12 sa vaṇikkarmapradiṣṭāyāṃ bhūmau - iti samānaṃ pūrveṇa
01.11.13 muṇḍo jaṭilo vā vṛttikāmaḥ tāpasavyañjanaḥ
01.11.14 sa nagarābhyāśe prabhūtamuṇḍajaṭilāntevāsī śākaṃ yavamuṣṭiṃ vā māsadvimāsāntaraṃ prakāśaṃ aśnīyāt, gūḍhaṃ iṣṭaṃ āhāram
01.11.15 vaidehakāntevāsinaśca enaṃ samiddhayogairarcayeyuḥ
01.11.16 śiṣyāścāsyāvedayeyuḥ - asau siddhaḥ sāmedhikaḥ iti
01.11.17 samedhāśāstibhiścābhigatānāṃ aṅgavidyayā śiṣyasaṃjñābhiśca karmāṇyabhijane avasitānyādiśet - alpalābhaṃ agnidāhaṃ corabhayaṃ dūṣyavadhaṃ tuṣṭidānaṃ videśapravṛttijñānaṃ, idaṃ adya śvo vā bhaviṣyati, idaṃ vā rājā kariṣyati iti
01.11.18 tad asya gūḍhāḥ sattriṇaśca sampādayeyuḥ
01.11.19 sattvaprajñāvākyaśaktisampannānāṃ rājabhāgyaṃ anuvyāharet, mantrisamyogaṃ ca brūyāt
01.11.20 mantrī ca eṣāṃ vṛttikarmabhyāṃ viyateta
01.11.21 ye ca kāraṇād abhikruddhāḥ tān arthamānābhyāṃ śamayet, akāraṇakruddhāṃḥ tūṣṇīṃ daṇḍena, rājadviṣṭakāriṇaśca
01.11.22ab pūjitāścārthamānābhyāṃ rājñā rāja upajīvinām ।
01.11.22chd jānīyuḥ śaucaṃ ityetāḥ pañcasaṃsthāḥ prakīrtitāḥ  (iti)
   Chapt .   Appointment of roving spies Rules for secret servants
01.12.01 ye cāpyasmabandhino avaśyabhartavyāḥ te lakṣaṇaṃ aṅgavidyāṃ jambhakavidyāṃ māyāgataṃ āśramadharmaṃ nimittaṃ antaracakraṃ ityadhīyānāḥ sattriṇaḥ, saṃsargavidyāṃ ca
01.12.02 ye janapade śūrāḥ tyaktātmāno hastinaṃ vyālaṃ vā dravyahetoḥ pratiyodhayeyuḥ te tīkṣṇāḥ
01.12.03 ye bandhuṣu nihsnehāḥ krūrā alasāśca te rasadāḥ
01.12.04 parivrājikā vṛttikāmā daridrā vidhavā pragalbhā brāhmaṇyantaḥpure kṛtasatkārā mahāmātrakulānyabhigacchet
01.12.05 etayā muṇḍā vṛṣalyo vyākhyātāḥ iti sañcārāḥ ।
01.12.06 tān rājā svaviṣaye mantripurohitasenāpatiyuvarājadauvārikāntarvaṃśikapraśāstṛ
samāhartṛsamnidhātṛpradeṣṭṛnāyakapauravyāvahārikakārmāntikamantripariṣad'dhyakṣadaṇḍa
durgāntapālāṭavikeṣu śraddheyadeśaveṣaśilpabhāṣā'bhijanāpadeśān bhaktitaḥ
sāmarthyayogāccāpasarpayet
01.12.07 teṣāṃ bāhyaṃ cāraṃ chatrabhṛṅgāravyajanapādukāsanayānavāhana upagrāhiṇaḥ tīkṣṇā vidyuḥ
01.12.08 taṃ sattriṇaḥ saṃsthāsvarpayeyuḥ
01.12.09 sūdārālikasnāpakasaṃvāhakāstarakakalpakaprasādhaka udakaparicārakā rasadāḥ
kubjavāmanakirātamūkabadhirajaḍāndhacchadmāno naṭanartakagāyanavādakavāgjīvanakuśīlavāḥ
striyaścābhyantaraṃ cāraṃ vidyuḥ
01.12.10 taṃ bhikṣkyaḥ saṃsthāsvaprayeyuḥ
01.12.11 saṃsthānāṃ antevāsinaḥ saṃjñālipibhiścārasañcāraṃ kuryuḥ
01.12.12 na cānyonyaṃ saṃsthāḥ te vā vidyuḥ
01.12.13 bhikṣukīpratiṣedhe dvāhsthaparamparā mātāpitṛvyañjanāḥ śilpakārikāḥ kuśīlavā dāsyo
vā gītapāṭhyavādyabhāṇḍagūḍhalekhyasaṃjñābhirvā cāraṃ nirhareyuḥ
01.12.14 dīrgharoga unmādāgnirasavisargeṇa vā gūḍhanirgamanam
01.12.15 trayāṇāṃ ekavākye sampratyayaḥ
01.12.16 teṣāṃ abhīkṣṇavinipāte tūṣṇīndaṇḍaḥ pratiṣedhaḥ
01.12.17 kaṇṭakaśodhana uktāścāpasarpāḥ pareṣu kṛtavetanā vaseyurasampātinaścārārtham
01.12.18 ta ubhayavetanāḥ
01.12.19ab gṛhītaputradārāṃśca kuryād ubhayavetanān ।
01.12.19chd tāṃścāriprahitān vidyāt teṣāṃ śaucaṃ ca tadvidhaiḥ
01.12.20ab evaṃ śatrau ca mitre ca madhyame cāvapeccarān ।
01.12.20chd udāsīne ca teṣāṃ ca tīrtheṣvaṣṭādaśasvapi
01.12.21ab antargṛhacarāḥ teṣāṃ kubjavāmanapaṇḍakāḥ ।
01.12.21chd śilpavatyaḥ striyo mūkāścitrāśca mlecchajātayaḥ
01.12.22ab durgeṣu vaṇijaḥ saṃsthā durgānte siddhatāpasāḥ ।
01.12.22chd karṣaka udāsthitā rāṣṭre rāṣṭrānte vrajavāsinaḥ
01.12.23ab vane vanacarāḥ kāryāḥ śramaṇāṭavikādayaḥ ।
01.12.23chd parapravṛttijñānārthāḥ śīghrāścāraparamparāḥ
01.12.24ab parasya ca ete boddhavyāḥ tādṛśaireva tādṛśāḥ ।
01.12.24chd cārasañcāriṇaḥ saṃsthā gūḍhāścāgūḍhasaṃjñitāḥ
01.12.25ab akṛtyān kṛtyapakṣīyairdarśitān kāryahetubhiḥ ।
01.12.25chd parāpasarpajñānārthaṃ mukhyān anteṣu vāsayet  (iti)
   Chapt .   keeping a watch over the seducible and non-seducible parties in ones own territory
01.13.01 kṛtamahāmātrāpasarpaḥ paurajānapadān apasarpayet
01.13.02 sattriṇo dvandvinaḥ tīrthasabhāpūgajanasamavāyeṣu vivādaṃ kuryuḥ
01.13.03 sarvaguṇasampannaścāyaṃ rājā śrūyate, na cāsya kaścid guṇo dṛśyate yaḥ paurajānapadān daṇḍakarābhyāṃ pīḍayati iti
01.13.04 tatra ye'nupraśaṃseyuḥ tān itaraḥ taṃ ca pratiṣedhayet
01.13.05 mātsyanyāyābhibhūtāḥ prajā manuṃ vaivasvataṃ rājānaṃ cakrire
01.13.06 dhānyaṣaḍbhāgaṃ paṇyadaśabhāgaṃ hiraṇyaṃ cāsya bhāgadheyaṃ prakalpayām-āsuḥ
01.13.07 tena bhṛtā rājānaḥ prajānāṃ yogakṣemāvahāḥ
01.13.08 teṣāṃ kilbiṣaṃ adaṇḍakarā harantyayogakṣemāvahāśca prajānām
01.13.09 tasmād uñchaṣaḍbhāgaṃ āraṇyakā'pi nirvapanti - tasya etad bhāgadheyaṃ yo'smān gopāyati iti
01.13.10 indrayamasthānaṃ etad rājānaḥ pratyakṣaheḍaprasādāḥ
01.13.11 tān avamanyamānān daivo'pi daṇḍaḥ spṛśati
01.13.12 tasmād rājāno nāvamantavyāḥ
01.13.13 ityevaṃ kṣudrakān pratiṣedhayet
01.13.14 kiṃvadantīṃ ca vidyuḥ
01.13.15 ye cāsya dhānyapaśuhiraṇyānyājīvanti, tairupakurvanti vyasane'bhyudaye vā, kupitaṃ bandhuṃ rāṣṭraṃ vā vyāvartayanti, amitraṃ āṭavikaṃ vā pratiṣedhayanti, teṣāṃ muṇḍajaṭilavyañjanāḥ tuṣṭātuṣṭatvaṃ vidyuḥ
01.13.16 tuṣṭān bhūyo'rthamānābhyāṃ pūjayet
01.13.17 atuṣṭāṃḥ tuṣṭihetoḥ tyāgena sāmnā ca prasādayet
01.13.18 parasparād vā bhedayed enān, sāmantāṭavikatatkulīnāparuddhebhyaśca
01.13.19 tathā'pyatuṣyato daṇḍakarasādhanādhikāreṇa janapadavidveṣaṃ grāhayet
01.13.20 viviṣṭān upāṃśudaṇḍena janapadakopena vā sādhayet
01.13.21 guptaputradārān ākarakarmānteṣu vā vāsayet pareṣāṃ āspadabhayāt
01.13.22 kruddhalubdhabhītamāninaḥ tu pareṣāṃ kṛtyāḥ
01.13.23 teṣāṃ kārtāntikanaimittikamauhūrtikavyañjanāḥ parasparābhisambandhaṃ amitrāṭavikasambandhaṃ vā vidyuḥ
01.13.24 tuṣṭān arthamānābhyāṃ pūjayet ।
01.13.25 atuṣṭān sāmadānabhedadaṇḍaiḥ sādhayet
01.13.26ab evaṃ svaviṣaye kṛtyān akṛtyāṃśca vicakṣaṇaḥ ।
01.13.26chd para upajāpāt samrakṣet pradhānān kṣudrakān api  (iti)
   Chapt .   Winning over the seducible and non-seducible parties in the enemy territory
01.14.01 kṛtyākṛtyapakṣa upagrahaḥ svaviṣaye vyākhyātaḥ, paraviṣaye vācyaḥ
01.14.02 saṃśrutyārthān vipralabdhaḥ, tulyakāriṇoḥ śilpe vā upakāre vā vimānitaḥ, vallabhāvaruddhaḥ,
samāhūya parājitaḥ, pravāsa upataptaḥ, kṛtvā vyayaṃ alabdhakāryaḥ, svadharmād dāyādyād vā uparuddhaḥ,
mānādhikārābhyāṃ bhraṣṭaḥ, kulyairantarhitaḥ, prasabhābhimṛṣṭastrīkaḥ, kārābhinyastaḥ,
para uktadaṇḍitaḥ, mithyā''cāravāritaḥ, sarvasvaṃ āhāritaḥ, bandhanaparikliṣṭaḥ, pravāsitabandhuḥ
iti kruddhavargaḥ
01.14.03 svayaṃ upahataḥ, viprakṛtaḥ, pāpakarmābhikhyātaḥ, tulyadoṣadaṇḍena udvignaḥ, paryāttabhūmiḥ, daṇḍena upanataḥ, sarvādhikaraṇasthaḥ, sahasā upacitārthaḥ, tatkulīna upāśaṃsuḥ, pradviṣṭo rājñā, rājadveṣī ca - iti bhītavargaḥ
01.14.04 parikṣīṇaḥ, anyāttasvaḥ, kadaryaḥ, vyasanī, atyāhitavyavahāraśca - iti lubdhavargaḥ
01.14.05 ātmasambhāvitaḥ, mānakāmaḥ, śatrupūjā'marṣitaḥ, nīcairupahitaḥ, tīkṣṇaḥ, sāhasikaḥ, bhogenāsantuṣṭaḥ - iti mānivargaḥ
01.14.06 teṣāṃ muṇḍajaṭilavyañjanairyo yadbhaktiḥ kṛtyapakṣīyaḥ taṃ tena upajāpayet
01.14.07 yathā madāndho hastī mattenādhiṣṭhito yad yad āsādayati tat sarvaṃ pramṛdnāti, evaṃ ayaṃ aśāstracakṣurandho rājā paurajānapadavadhāyābhyutthitaḥ, śakyaṃ asya pratihastiprotsāhanenāpakartuṃ, amarṣaḥ kriyatām iti kruddhavargaṃ upajāpayet
01.14.08 yathā līnaḥ sarpo yasmād bhayaṃ paśyati tatra viṣaṃ utsṛjati, evaṃ ayaṃ rājā jātadoṣāśaṅkaḥ tvayi purā krodhaviṣaṃ utsṛjati, anyatra gamyatām iti bhītavargaṃ।upajāpayet
01.14.09 yathā śvagaṇināṃ dhenuḥ śvabhyo duhyate na brāhmaṇebhyaḥ, evaṃ ayaṃ rājā sattvaprajñāvākyaśaktihīnebhyo duhyate nātmaguṇasampannebhyaḥ, asau rājā puruṣaviśeṣajñaḥ, tatra gamyatām iti lubdhavargaṃ।upajāpayet
01.14.10 yathā caṇḍāla udapānaścaṇḍālānāṃ eva upabhogyo nānyeṣāṃ, evaṃ ayaṃ rājā nīco nīcānāṃ eva upabhogyo na tvadvidhānāṃ āryāṇāṃ, asau rājā puruṣaviśeṣajñaḥ, tatra gamyatām iti mānivargaṃ upajāpayet
01.14.11ab tathā iti pratipannāṃḥ tān saṃhitān paṇakarmaṇā ।
01.14.11chd yojayeta yathāśakti sa-apasarpān svakarmasu
01.14.12ab labheta sāmadānābhyāṃ kṛtyāṃśca parabhūmiṣu ।
01.14.12chd akṛtyān bhedadaṇḍābhyāṃ paradoṣāṃśca darśayan  (iti)
   Chapt .   The topic of counsel
01.15.01 kṛtasvapakṣaparapakṣa upagrahaḥ kāryārambhāṃścintayet
01.15.02 mantrapūrvāḥ sarvārambhāḥ
01.15.03 tad।uddeśaḥ saṃvṛtaḥ kathānāṃ anihśrāvī pakṣibhirapyanālokyaḥ syāt ।
01.15.04 śrūyate hi śukasārikābhirmantro bhinnaḥ, śvabhirapyanyaiśca tiryagyonibhiriti
01.15.05 tasmān mantra uddeśaṃ anāyukto na upagacchet
01.15.06 ucchidyeta mantrabhedī
01.15.07 mantrabhedo hi dūtāmātyasvāmināṃ iṅgitākārābhyām
01.15.08 iṅgitaṃ anyathāvṛttiḥ
01.15.09 ākṛtigrahaṇaṃ ākāraḥ
01.15.10 tasya saṃvaraṇaṃ āyuktapuruṣarakṣaṇaṃ ākāryakālād iti
01.15.11 teṣāṃ hi pramādamadasuptapralāpāḥ, kāmādirutsekaḥ, pracchanno'vamato vā mantraṃ bhinatti
01.15.12 tasmād ādrakṣen mantram
01.15.13 mantrabhedo hyayogakṣemakaro rājñaḥ tad।āyuktapuruṣāṇāṃ ca
01.15.14 tasmād guhyaṃ eko mantrayeta iti bhāradvājaḥ
01.15.15 mantriṇāṃ api hi mantriṇo bhavanti, teṣāṃ apyanye
01.15.16 sā eṣā mantriparamparā mantraṃ bhinatti
01.15.17ab tasmānnāsya pare vidyuḥ karma kiñciccikīrṣitam ।
01.15.17chd ārabdhāraḥ tu jānīyurārabdhaṃ kṛtaṃ eva vā
01.15.18 na ekasya mantrasiddhirasti iti viśālākṣaḥ
01.15.19 pratyakṣaparokṣānumeyā hi rājavṛttiḥ
01.15.20 anupalabdhasya jñānaṃ upalabdhasya niścitabalādhānaṃ arthadvaidhasya saṃśayacchedanaṃ ekadeśadṛṣṭasya śeṣa upalabdhiriti mantrisādhyaṃ etat
01.15.21 tasmād buddhivṛddhaiḥ sārdhaṃ adhyāsīta mantram
01.15.22ab na kañcid avamanyeta sarvasya śṛṇuyān matam ।
01.15.22chd bālasyāpyarthavadvākyaṃ upayuñjīta paṇḍitaḥ ।
01.15.23 etan mantrajñānaṃ, na etan mantrarakṣaṇam iti pārāśarāḥ
01.15.24 yad asya kāryaṃ abhipretaṃ tatpratirūpakaṃ mantriṇaḥ pṛcchet - kāryaṃ idaṃ evaṃ āsīt, evaṃ vā yadi bhavet, tat kathaṃ kartavyam iti
01.15.25 te yathā brūyuḥ tat kuryāt
01.15.26 evaṃ mantra upalabdhiḥ saṃvṛtiśca bhavati iti
01.15.27 na iti piśunaḥ
01.15.28 mantriṇo hi vyavahitaṃ arthaṃ vṛttaṃ avṛttaṃ vā pṛṣṭā anādareṇa bruvanti prakāśayanti vā
01.15.29 sa doṣaḥ
01.15.30 tasmāt karmasu ye yeṣvabhipretāḥ taiḥ saha mantrayeta
01.15.31 tairmantrayamāṇo hi mantrasiddhiṃ guptiṃ ca labhate iti
01.15.32 na iti kauṭilyaḥ
01.15.33 anavasthā hyeṣā
01.15.34 mantribhiḥ tribhiścaturbhirvā saha mantrayeta
01.15.35 mantrayamāṇo hyekenārthakṛcchreṣu niścayaṃ nādhigacchet
01.15.36 ekaśca mantrī yathā iṣṭaṃ anavagrahaścarati
01.15.37 dvābhyāṃ mantrayamāṇo dvābhyāṃ saṃhatābhyāṃ avagṛhyate, vigṛhītābhyāṃ vināśyate
01.15.38 tat triṣu catuṣu vā kṛcchreṇa upapadyate
01.15.39 mahādoṣaṃ upapannaṃ tu bhavati
01.15.40 tataḥ pareṣu kṛcchreṇārthaniścayo gamyate, mantro vā rakṣyate
01.15.41 deśakālakāryavaśena tvekena saha dvābhyāṃ eko vā yathāsāmarthyaṃ mantrayeta alterNative views approved
01.15.42 karmaṇāṃ ārambha upāyaḥ puruṣadravyasampad deśakālavibhāgo vinipātapratīkāraḥ kāryasiddhiriti pañcāṅgo mantraḥ
01.15.43 tān ekaikaśaḥ pṛcchet samastāṃśca
01.15.44 hetubhiśca eṣāṃ matipravivekān vidyāt
01.15.45 avāptārthaḥ kālaṃ nātikrāmayet
01.15.46 na dīrghakālaṃ mantrayeta, na teṣāṃ pakṣīyairyeṣāṃ apakuryāt
01.15.47 mantripariṣadaṃ dvādaśāmātyān kurvīta iti mānavāḥ
01.15.48 ṣoḍaśa iti bārhaspatyāḥ
01.15.49 viṃśatim ityauśanasāḥ
01.15.50 yathāsāmarthyaṃ iti kauṭilyaḥ
01.15.51 te hyasya svapakṣaṃ parapakṣaṃ ca cintayeyuḥ
01.15.52 akṛtārambhaṃ ārabdhānuṣṭhānaṃ anuṣṭhitaviśeṣaṃ niyogasampadaṃ ca karmaṇāṃ kuryuḥ
01.15.53 āsannaiḥ saha karmāṇi paśyet
01.15.54 anāsannaiḥ saha pattrasampreṣaṇena mantrayeta
01.15.55 indrasya hi mantripariṣad।ṛṣīṇāṃ sahasram
01.15.56 sa taccakṣuḥ
01.15.57 tasmād imaṃ dvy'kṣaṃ sahasrākṣaṃ āhuḥ
01.15.58 ātyayike kārye mantriṇo mantripariṣadaṃ cāhūya brūyāt
01.15.59 tatra yadbhūyiṣṭhā brūyuḥ kāryasiddhikaraṃ vā tat kuryāt
01.15.60 kurvataśca
01.15.60ab nāsya guhyaṃ pare vidyuśchidraṃ vidyāt parasya ca ।
01.15.60chd gūhet kūrma ivāṅgāni yat syād vivṛtaṃ ātmanaḥ
01.15.61ab yathā hyaśrotriyaḥ śrāddhaṃ na satāṃ bhoktuṃ arhati ।
01.15.61chd evaṃ aśrutaśāstrārtho na mantraṃ śrotuṃ arhati  (iti)
   Chapt .   Rules for the envoy
01.16.01 udvṛttamantro dūtapraṇidhiḥ
01.16.02 amātyasampadā upeto nisṛṣṭārthaḥ
01.16.03 pādaguṇahīnaḥ parimitārthaḥ
01.16.04 ardhaguṇahīnaḥ śāsanaharaḥ
01.16.05 suprativihitayānavāhanapuruṣaparivāpaḥ pratiṣṭheta
01.16.06 śāsanaṃ evaṃ vācyaḥ paraḥ, sa vakṣyatyevaṃ, tasya idaṃ prativākyaṃ, evaṃ atisandhātavyaṃ, ityadhīyāno gacchet
01.16.07 aṭavy'ntapālapurarāṣṭramukhyaiśca pratisaṃsargaṃ gacchet
01.16.08 anīkasthānayuddhapratigrahāpasārabhūmīrātmanaḥ parasya cāvekṣeta
01.16.09 durgarāṣṭrapramāṇaṃ sāravṛttigupticchidrāṇi ca upalabheta
01.16.10 parādhiṣṭhānaṃ anujñātaḥ praviśet
01.16.11 śāsanaṃ ca yathā uktaṃ brūyāt, prāṇābādhe'pi dṛṣṭe
01.16.12 parasya vāci vaktre dṛṣṭyāṃ ca prasādaṃ vākyapūjanaṃ iṣṭaparipraśnaṃ guṇakathāsaṅgaṃ āsannaṃ āsanaṃ satkāraṃ iṣṭeṣu smaraṇaṃ viśvāsagamanaṃ ca lakṣayet tuṣṭasya, viparītaṃ atuṣṭasya
01.16.13 taṃ brūyāt - dūtamukhā hi rājānaḥ, tvaṃ cānye ca
01.16.14 tasmād udyateṣvapi śastreṣu yathā uktaṃ vaktāro dūtāḥ
01.16.15 teṣāṃ antāvasāyino'pyavadhyāḥ, kiṃ aṅga punarbrāhmaṇāḥ
01.16.16 parasya etad vākyam
01.16.17 eṣa dūtadharmaḥ iti
01.16.18 vased avisṛṣṭaḥ pūjayā na utsiktaḥ
01.16.19 pareṣu balitvaṃ na manyeta
01.16.20 vākyaṃ aniṣṭaṃ saheta
01.16.21 striyaḥ pānaṃ ca varjayet
01.16.22 ekaḥ śayīta
01.16.23 suptamattayorhi bhāvajñānaṃ dṛṣṭam
01.16.24 kṛtyapakṣa upajāpaṃ akṛtyapakṣe gūḍhapraṇidhānaṃ rāgāparāgau bhartari randhraṃ ca prakṛtīnāṃ tāpasavaidehakavyañjanābhyāṃ upalabheta, tayorantevāsibhiścikitsakapāṣaṇḍavyañjana ubhayavetanairvā
01.16.25 teṣāṃ asambhāṣāyāṃ yācakamatta unmattasuptapralāpaiḥ puṇyasthānadevagṛhacitralekhyasaṃjñābhirvā cāraṃ upalabheta
01.16.26 upalabdhasya upajāpaṃ upeyāt
01.16.27 pareṇa ca uktaḥ svāsāṃ prakṛtīnāṃ pramāṇaṃ nācakṣīta
01.16.28 sarvaṃ veda bhavān iti brūyāt, kāryasiddhikaraṃ vā
01.16.29 kāryasyāsiddhāvuparudhyamānaḥ tarkayet - kiṃ bharturme vyasanaṃ āsannaṃ paśyan, svaṃ vā vyasanaṃ pratikartukāmaḥ, pārṣṇigrāhaṃ āsāraṃ antaḥkopaṃ āṭavikaṃ vā samutthāpayitukāmaḥ, mitraṃ ākrandaṃ vā vyāghātayitukāmaḥ, svaṃ vā parato vigrahaṃ antaḥkopaṃ āṭavikaṃ vā pratikartukāmaḥ, saṃsiddhaṃ vā me bharturyātrākālaṃ abhihantukāmaḥ, sasyapaṇyakupyasaṅgrahaṃ durgakarma balasamuddānaṃ vā kartukāmaḥ, svasainyānāṃ vā vyāyāmasya deśakālāvākāṅkṣamāṇaḥ, paribhavapramādābhyāṃ vā, saṃsargānubandhārthī vā, māṃ uparuṇaddhi iti
01.16.30 jñātvā vased apasared vā
01.16.31 prayojanaṃ iṣṭaṃ avekṣeta vā
01.16.32 śāsanaṃ aniṣṭaṃ uktvā bandhavadhabhayād avisṛṣṭo'pyapagacchet, anyathā niyamyeta
01.16.33ab preṣaṇaṃ sandhipālatvaṃ pratāpo mitrasaṅgrahaḥ ।
01.16.33chd upajāpaḥ suhṛdbhedo gūḍhadaṇḍātisāraṇam
01.16.34ab bandhuratnāpaharaṇaṃ cārajñānaṃ parākramaḥ ।
01.16.34chd samādhimokṣo dūtasya karma yogasya cāśrayaḥ
01.16.35ab svadūtaiḥ kārayed etat paradūtāṃśca rakṣayet ।
01.16.35chd pratidūtāpasarpābhyāṃ dṛśyādṛśyaiśca rakṣibhiḥ  (iti)
   Chapt .  Guarding against princes
01.17.01 rakṣito rājā rājyaṃ rakṣatyāsannebhyaḥ parebhyaśca, pūrvaṃ dārebhyaḥ putrebhyaśca
01.17.02 dārarakṣaṇaṃ niśāntapraṇidhau vakṣyāmaḥ
01.17.03 putrarakṣaṇaṃ tu
01.17.04 janmaprabhṛti rājaputrān rakṣet
01.17.05 karkaṭakasadharmāṇo hi janakabhakṣā rājaputrāḥ
01.17.06 teṣāṃ ajātasnehe pitaryupāṃśudaṇḍaḥ śreyān iti bhāradvājaḥ
01.17.07 nṛśaṃsaṃ aduṣṭavadhaḥ kṣatrabījavināśaśca iti viśālākṣaḥ
01.17.08 tasmād ekasthānāvarodhaḥ śreyān iti
01.17.09 ahibhayaṃ etad iti pārāśarāḥ
01.17.10 kumāro hi vikramabhayān māṃ pitā'varuṇaddhi iti jñātvā taṃ evāṅke kuryāt
01.17.11 tasmād antapāladurge vāsaḥ śreyān iti
01.17.12 aurabhraṃ bhayaṃ etad iti piśunaḥ
01.17.13 pratyāpatterhi tad eva kāraṇaṃ jñātvā'ntapālasakhaḥ syāt
01.17.14 tasmāt svaviṣayād apakṛṣṭe sāmantadurge vāsaḥ śreyān iti
01.17.15 vatsasthānaṃ etad iti kauṇapadantaḥ
01.17.16 vatsena iva hi dhenuṃ pitaraṃ asya sāmanto duhyāt
01.17.17 tasmān mātṛbandhuṣu vāsaḥ śreyān iti
01.17.18 dhvajasthānaṃ etad iti vātavyādhiḥ
01.17.19 tena hi dhvajenāditikauśikavad asya mātṛbāndhavā bhikṣeran
01.17.20 tasmād grāmya sukheṣvenaṃ avasṛjet
01.17.21 sukha uparuddhā hi putrāḥ pitaraṃ nābhidruhyanti iti
01.17.22 jīvanmaraṇaṃ etad iti kauṭilyaḥ
01.17.23 kāṣṭhaṃ iva ghuṇajagdhaṃ rājakulaṃ avinītaputraṃ abhiyuktamātraṃ bhajyeta
01.17.24 tasmād ṛtumatyāṃ mahiṣyāṃ ṛtvijaścaruṃ aindrābārhaspatyaṃ nirvapeyuḥ
01.17.25 āpannasattvāyāḥ kaumārabhṛtyo garbhabharmaṇi prasave ca viyateta
01.17.26 prajātāyāḥ putrasaṃskāraṃ purohitaḥ kuryāt
01.17.27 samarthaṃ tadvido vinayeyuḥ
01.17.28 sattriṇāṃ ekaśca enaṃ mṛgayādyūtamadyastrībhiḥ pralobhayet pitari vikramya rājyaṃ gṛhāṇa iti
01.17.29 taṃ anyaḥ sattrī pratiṣedhayet ityāmbhīyāḥ
01.17.30 mahādoṣaṃ abuddhabodhanaṃ it kauṭilyaḥ
01.17.31 navaṃ hi dravyaṃ yena yenārthajātena upadihyate tat tad ācūṣati
01.17.32 evaṃ ayaṃ navabuddhiryad yad ucyate tat tatśāstra upadeśaṃ ivābhijānāti
01.17.33 tasmād dharmyaṃ arthyaṃ cāsya upadiśennādharmyaṃ anarthyaṃ ca
01.17.34 sattriṇaḥ tvenaṃ tava smaḥ iti vadantaḥ pālayeyuḥ
01.17.35 yauvana utsekāt parastrīṣu manaḥ kurvāṇaṃ āryāvyañjanābhiḥ strībhiramedhyābhiḥ śūnyāgāreṣu rātrāvudvejayeyuḥ
01.17.36 madyakāmaṃ yogapānena udvejayeyuḥ
01.17.37 dyūtakāmaṃ kāpaṭikairudvejayeyuḥ
01.17.38 mṛgayākāmaṃ pratirodhakavyañjanaiḥ trāsayeyuḥ
01.17.39 pitari vikramabuddhiṃ tathā ityanupraviśya bhedayeyuḥ - aprārthanīyo rājā, vipanne ghātaḥ, sampanne narakapātaḥ, saṅkrośaḥ, prajābhirekaloṣṭavadhaśca iti
01.17.40 virāgaṃ vedayeyuḥ
01.17.41 priyaṃ ekaputraṃ badhnīyāt
01.17.42 bahuputraḥ pratyantaṃ anyaviṣayaṃ vā preṣayed yatra garbhaḥ paṇyaṃ ḍimbo vā na bhavet
01.17.43 ātmasampannaṃ saināpatye yauvarājye vā sthāpayet
01.17.44 buddhimān।āhāryabuddhirdurbuddhiriti putraviśeṣāḥ
01.17.45 śiṣyamāṇo dharmārthāvupalabhate cānutiṣṭhati ca buddhimān
01.17.46 upalabhamāno nānutiṣṭhatyāhāryabuddhiḥ
01.17.47 apāyanityo dharmārthadveṣī ca iti durbuddhiḥ
01.17.48 sa yadyekaputraḥ putra utpattāvasya prayateta
01.17.49 putrikāputrān utpādayed vā
01.17.50 vṛddhaḥ tu vyādhito vā rājā mātṛbandhukulyaguṇavatsāmantānāṃ anyatamena kṣetre bījaṃ utpādayet
01.17.51 na ca ekaputraṃ avinītaṃ rājye sthāpayet
01.17.52ab bahūnāṃ ekasamrodhaḥ pitā putrahito bhavet ।
01.17.52chd anyatrāpada aiśvaryaṃ jyeṣṭhabhāgi tu pūjyate
01.17.53ab kulasya vā bhaved rājyaṃ kulasaṅgho hi durjayaḥ ।
01.17.53chd arājavyasanābādhaḥ śaśvad āvasati kṣitim  (iti)
   Chapt .   The conduct of a prince in disfavour
  Behaviour towards a prince in disfavour
01.18.01 vinīto rājaputraḥ kṛcchravṛttirasadṛśe karmaṇi niyuktaḥ pitaraṃ anuvarteta, anyatra prāṇābādhakaprakṛtikopakapātakebhyaḥ
01.18.02 puṇye karmaṇi niyuktaḥ puruṣaṃ adhiṣṭhātāraṃ yācet
01.18.03 puruṣādhiṣṭhitaśca saviśeṣaṃ ādeśaṃ anutiṣṭhet
01.18.04 abhirūpaṃ ca karmaphalaṃ aupāyanikaṃ ca lābhaṃ piturupanāyayet
01.18.05 tathā'pyatuṣyantaṃ anyasmin putre dāreṣu vā snihyantaṃ araṇyāyāpṛccheta
01.18.06 bandhavadhabhayād vā yaḥ sāmanto nyāyavṛttirdhārmikaḥ satyavāg'visaṃvādakaḥ pratigrahītā mānayitā cābhipannānāṃ taṃ āśrayeta
01.18.07 tatrasthaḥ kośadaṇḍasampannaḥ pravīrapuruṣakanyāsambandhaṃ aṭavīsambandhaṃ kṛtyapakṣa upagrahaṃ ca kuryāt
01.18.08 ekacaraḥ suvarṇapākamaṇirāgahemarūpyapaṇyākarakarmāntān ājīvet
01.18.09 pāṣaṇḍasaṅghadravyaṃ aśrotriya upabhogyaṃ vā devadravyaṃ āḍhyavidhavādravyaṃ vā gūḍhaṃ anupraviśya sārthayānapātrāṇi ca madanarasayogenātisandhāyāpaharet
01.18.10 pāragrāmikaṃ vā yogaṃ ātiṣṭhet
01.18.11 mātuḥ parijana upagraheṇa vā ceṣṭeta
01.18.12 kāruśilpikuśīlavacikitsakavāgjīvanapāṣaṇḍacchadmabhir
vā naṣṭarūpaḥ tadvyañjanasakhaśchidreṣu praviśya rājñaḥ śastrarasābhyāṃ
prahṛtya brūyāt - ahaṃ asau kumāraḥ, sahabhogyaṃ idaṃ rājyaṃ, eko
nārhati bhoktuṃ, ye kāmayante māṃ bhartuṃ tān ahaṃ dviguṇena
bhaktavetanena upasthāsyāmi iti  ityaparuddhavṛttam ।
01.18.13 aparuddhaṃ tu mukhyaputrāpasarpāḥ pratipādyānayeyuḥ, mātā vā pratigṛhītā
01.18.14 tyaktaṃ gūḍhapuruṣāḥ śastrarasābhyāṃ hanyuḥ
01.18.15 atyaktaṃ tulyaśīlābhiḥ strībhiḥ pānena mṛgayayā vā prasañjayitvā rātrāvupagṛhyānayeyuḥ
01.18.16ab upasthitaṃ ca rājyena mad।ūrdhvaṃ iti sāntvayet ।
01.18.16chd ekasthaṃ atha samrundhyāt putravāṃḥ tu pravāsayet  (iti)
   Chapt .   Rules for the king
01.19.01 rājānaṃ utthitaṃ anūttiṣṭhante bhṛtyāḥ
01.19.02 pramādyantaṃ anupramādyanti
01.19.03 karmāṇi cāsya bhakṣayanti
01.19.04 dviṣadbhiścātisandhīyate ।
01.19.05 tasmād utthānaṃ ātmanaḥ kurvīta
01.19.06 nālikābhiraharaṣṭadhā rātriṃ ca vibhajet, chāyāpramāṇena vā
01.19.07 tripauruṣī pauruṣī catur'ṅgulā naṣṭacchāyo madhyāhna iti catvāraḥ pūrve divasasyāṣṭabhāgāḥ
01.19.08 taiḥ paścimā vyākhyātāḥ
01.19.09 tatra pūrve divasasyāṣṭabhāge rakṣāvidhānaṃ āyavyayau ca śṛṇuyāt
01.19.10 dvitīye paurajānapadānāṃ kāryāṇi paśyet
01.19.11 tṛtīye snānabhojanaṃ seveta, svādhyāyaṃ ca kurvīta
01.19.12 caturthe hiraṇyapratigrahaṃ adhyakṣāṃśca kurvīta
01.19.13 pañcame mantripariṣadā pattrasampreṣaṇena mantrayeta, cāraguhyabodhanīyāni ca budhyeta
01.19.14 ṣaṣṭhe svairavihāraṃ mantraṃ vā seveta
01.19.15 saptame hasty'śvarathāyudhīyān paśyet
01.19.16 aṣṭame senāpatisakho vikramaṃ cintayet
01.19.17 pratiṣṭhite'hani sandhyāṃ upāsīta
01.19.18 prathame rātribhāge gūḍhapuruṣān paśyet
01.19.19 dvitīye snānabhojanaṃ kurvīta, svādhyāyaṃ ca
01.19.20 tṛtīye tūryaghoṣeṇa saṃviṣṭaścaturthapañcamau śayīta
01.19.21 ṣaṣṭhe tūryaghoṣeṇa pratibuddhaḥ śāstraṃ itikartavyatāṃ ca cintayet
01.19.22 saptame mantraṃ adhyāsīta, gūḍhapuruṣāṃśca preṣayet
01.19.23 aṣṭame ṛtvig।ācāryapurohitasvastyayanāni pratigṛhṇīyāt, cikitsakamāhānasikamauhūrtikāṃśca paśyet
01.19.24 savastāṃ dhenuṃ vṛṣabhaṃ ca pradakṣiṇīkṛtya upasthānaṃ gacchet
01.19.25 ātmabalānukūlyena vā niśā'harbhāgān pravibhajya kāryāṇi seveta
01.19.26 upasthānagataḥ kāryārthināṃ advārāsaṅgaṃ kārayet
01.19.27 durdarśo hi rājā kāryākāryaviparyāsaṃ āsannaiḥ kāryate
01.19.28 tena prakṛtikopaṃ arivaśaṃ vā gacchet
01.19.29 tasmād devatā''śramapāṣaṇḍaśrotriyapaśupuṇyasthānānāṃ bālavṛddhavyādhitavyasany'nāthānāṃ strīṇāṃ ca krameṇa kāryāṇi paśyet, kāryagauravād ātyayikavaśena vā
01.19.30ab sarvaṃ ātyayikaṃ kāryaṃ śṛṇuyānnātipātayet ।
01.19.30chd kṛcchrasādhyaṃ atikrāntaṃ asādhyaṃ vā'pi jāyate
01.19.31ab agny'gāragataḥ kāryaṃ paśyed vaidyatapasvinām ।
01.19.31chd purohitācāryasakhaḥ pratyutthāyābhivādya ca
01.19.32ab tapasvināṃ tu kāryāṇi traividyaiḥ saha kārayet ।
01.19.32chd māyāyogavidāṃ caiva na svayaṃ kopakāraṇāt
01.19.33ab rājño hi vrataṃ utthānaṃ yajñaḥ kāryānuśāsanam ।
01.19.33chd dakṣiṇā vṛttisāmyaṃ tu dīkṣā tasyābhiṣecanam
01.19.34ab prajāsukhe sukhaṃ rājñaḥ prajānāṃ ca hite hitam ।
01.19.34chd nātmapriyaṃ hitaṃ rājñaḥ prajānāṃ tu priyaṃ hitam
01.19.35ab tasmānnitya utthito rājā kuryād arthānuśāsanam ।
01.19.35chd arthasya mūlaṃ utthānaṃ anarthasya viparyayaḥ
01.19.36ab anutthāne dhruvo nāśaḥ prāptasyānāgatasya ca ।
01.19.36chd prāpyate phalaṃ utthānāllabhate cārthasampadam  (iti)
   Chapt .   Regulation for the royal residence
01.20.01 vāstukapraśaste deśe saprākāraparikhādvāraṃ anekakakṣyāparigataṃ antaḥpuraṃ kārayet
01.20.02 kośagṛhavidhānena madhye vāsagṛhaṃ, gūḍhabhittisañcāraṃ mohanagṛhaṃ tanmadhye vā vāsagṛhaṃ, bhūmigṛhaṃ vā''sannacaityakāṣṭhadevatā'pidhānadvāraṃ anekasuruṅgāsañcāraṃ tasya upari prāsādaṃ gūḍhabhittisopānaṃ suṣirastambhapraveśāpasāraṃ vā vāsagṛhaṃ yantrabaddhatalāvapātaṃ kārayet, āpatpratīkārārthaṃ āpadi vā
01.20.03 ato'nyathā vā vikalpayet, sahādhyāyibhayāt
01.20.04 mānuṣeṇāgninā trirapasavyaṃ parigataṃ antaḥpuraṃ agniranyo na dahati, na cātrānyo'gnirjvalati, vaidyutena bhasmanā mṛtsamyuktena karakavāriṇā'valiptaṃ ca
01.20.05 jīvantīśvetāmuṣkakapuṣpavandākābhirakṣīve jātasyāśvatthasya pratānena guptaṃ sarpā viṣāṇi vā na prabhavanti
01.20.06 mayūranakulapṛṣata utsargaḥ sarpān bhakṣayati
01.20.07 śukaḥ sārikā bhṛṅgarājo vā sarpaviṣaśaṅkāyāṃ krośati
01.20.08 krauñco viṣābhyāśe mādyati, glāyati jīvañjīvakaḥ, mriyate mattakokilaḥ, cakorasyākṣiṇī virajyete
01.20.09 ityevaṃ agniviṣasarpebhyaḥ pratikurvīta
01.20.10 pṛṣṭhataḥ kakṣyāvibhāge strīniveśo garbhavyādhisaṃsthā vṛkṣa udakasthānaṃ ca
01.20.11 bahiḥ kanyākumārapuram
01.20.12 purastād alaṅkārabhūmirmantrabhūmirupasthānaṃ kumārādhyakṣasthānaṃ ca
01.20.13 kakṣyāntareṣvantarvaṃśikasainyaṃ tiṣṭhet
01.20.14 antargṛhagataḥ sthavirastrīpariśuddhāṃ devīṃ paśyet
01.20.15 devīgṛhe līno hi bhrātā bhadrasenaṃ jaghāna, mātuḥ śayyā'ntargataśca putraḥ kārūṣam
01.20.16 lājān madhunā iti viṣeṇa paryasya devī kāśirājaṃ, viṣadigdhena nūpreṇa vairantyaṃ, mekhalāmaṇinā sauvīraṃ, jālūthaṃ ādarśena, veṇyāṃ gūḍhaṃ śastraṃ kṛtvā devī vidūrathaṃ jaghāna
01.20.17 tasmād etānyāspadāni pariharet
01.20.18 muṇḍajaṭilakuhakapratisaṃsargaṃ bāhyābhiśca dāsībhiḥ pratiṣedhayet
01.20.19 na ca enāḥ kulyāḥ paśyeyuḥ, anyatra garbhavyādhisaṃsthābhyaḥ
01.20.20 rūpājīvāḥ snānapragharṣaśuddhaśarīrāḥ parivartitavastrālaṅkārāḥ paśyeyuḥ
01.20.21 aśītikāḥ puruṣāḥ pañcāśatkāḥ striyo vā mātāpitṛvyañjanāḥ sthaviravarṣadharābhyāgārikāścāvarodhānāṃ śaucāśaucaṃ vidyuḥ, sthāpayeyuśca svāmihite,
01.20.22ab svabhūmau ca vaset sarvaḥ parabhūmau na sañcaret ।
01.20.22chd na ca bāhyena saṃsargaṃ kaścid ābhyantaro vrajet
01.20.23ab sarvaṃ cāvekṣitaṃ dravyaṃ nibaddhāgamanirgamam ।
01.20.23chd nirgacched abhigacched vā mudrāsaṅkrāntabhūmikam  (iti)
   Chapt .   Concerning the protection of (the kings) own person
01.21.01 śayanād utthitaḥ strīgaṇairdhanvibhiḥ parigṛhyate, dvitīyasyāṃ kakṣyāyāṃ kañcuka uṣṇīṣibhirvarṣadharābhyāgārikaiḥ, tṛtīyasyāṃ kubjavāmanakirātaiḥ, caturthyāṃ mantribhiḥ sambandhibhirdauvārikaiśca prāsapāṇibhiḥ
01.21.02 pitṛpaitāmahaṃ sambandhānubaddhaṃ śikṣitaṃ anuraktaṃ kṛtakarmāṇaṃ ca janaṃ āsannaṃ kurvīta, nānyatodeśīyaṃ akṛtārthamānaṃ svadeśīyaṃ vā'pyapakṛtya upagṛhītam
01.21.03 antarvaṃśikasainyaṃ rājānaṃ antaḥpuraṃ ca rakṣet
01.21.04 gupte deśe māhānasikaḥ sarvaṃ āsvādabāhulyena karma kārayet
01.21.05 tad rajā tathaiva pratibhuñjīta pūrvaṃ agnaye vayobhyaśca baliṃ kṛtvā
01.21.06 agnerjvālādhūmanīlatā śabdasphoṭanaṃ ca viṣayuktasya, vayasāṃ vipattiśca
01.21.07a annasya ūṣmā mayūragrīvābhaḥ śaityaṃ āśu kliṣṭasya iva vaivarṇyaṃ sa-udakatvaṃ aklinnatvaṃ ca
01.21.07b vyañjanānāṃ āśu śuṣkatvaṃ ca kvāthadhyāmaphenapaṭalavicchinnabhāvo gandhasparśarasavadhaśca
01.21.07ch draveṣu hīnātiriktacchāyādarśanaṃ phenapaṭalasīmanta ūrdhvarājīdarśanaṃ ca
01.21.07d rasasya madhye nīlā rājī, payasaḥ tāmrā, madyatoyayoḥ kālī, dadhnaḥ śyāmā, madhunaḥ śvetā, dravyāṇāṃ ārdrāṇāṃ āśu pramlānatvaṃ utpakvabhāvaḥ kvāthanīlaśyāvatā ca
01.21.07e śuṣkāṇāṃ āśu śātanaṃ vaivarṇyaṃ ca,
01.21.07f kaṭhinānāṃ mṛdutvaṃ mṛdūnāṃ ca kaṭhinatvaṃ, tad'bhyāśe kṣudrasattvavadhaśca,
01.21.07g āstaraṇapravaraṇānāṃ dhyāmamaṇḍalatā tanturomapakṣmaśātanaṃ ca,
01.21.07h lohamaṇimayānāṃ paṅkamalopadehatā sneharāgagauravaprabhāvavarṇasparśavadhaśca - iti viṣayuktasya liṅgāni
01.21.08 viṣapradasya tu śuṣkaśyāvavaktratā vāksaṅgaḥ svedo vijṛmbhaṇaṃ cātimātraṃ vepathuḥ praskhalanaṃ vākyaviprekṣaṇaṃ āvegaḥ karmaṇi svabhūmau cānavasthānaṃ iti
01.21.09 tasmād asya jāṅgulīvido bhiṣajaścāsannāḥ syuḥ
01.21.10 bhiṣagbhaiṣajyāgārād āsvādaviśuddhaṃ auṣadhaṃ gṛhītvā pācakapeṣakābhyāṃ ātmanā ca pratisvādya rājñe prayacchet
01.21.11 pānaṃ pānīyaṃ cāuṣadhena vyākhyātam
01.21.12 kalpakaprasādhakāḥ snānaśuddhavastrahastāḥ samudraṃ upakaraṇaṃ antarvaṃśikahastād ādāya paricareyuḥ
01.21.13 snāpakasaṃvāhakāstarakarajakamālākārakarma dāsyaḥ prasiddhaśaucāḥ kuryuḥ, tābhiradhiṣṭhitā vā śilpinaḥ
01.21.14 ātmacakṣuṣi niveśya vastramālyaṃ dadyuḥ, snānānulepanapragharṣacūrṇavāsasnānīyāni ca svavakṣobāhuṣu ca
01.21.15 etena parasmād āgatakaṃ vyākhyātam
01.21.16 kuśīlavāḥ śastrāgnirasakrīḍāvarjaṃ narmayeyuḥ
01.21.17 ātodyāni ca eṣāṃ antaḥ tiṣṭheyuḥ, aśvarathadvipālaṅkārāśca
01.21.18 āptapuruṣādhiṣṭhitaṃ yānavāhanaṃ ārohet, nāvaṃ cāptanāvikādhiṣṭhitam
01.21.19 anyanaupratibaddhāṃ vātavegavaśāṃ ca na upeyāt
01.21.20 udakānte sainyaṃ āsīta
01.21.21 matsyagrāhaviśuddhaṃ udakaṃ avagāheta
01.21.22 vyālagrāhaviśuddhaṃ udyānaṃ gacchet
01.21.23 lubdhakaśvagaṇibhirapāstastenavyālaparābādhabhayaṃ calalakṣyaparicayārthaṃ mṛgāraṇyaṃ gacchet
01.21.24 āptaśastragrāhādhiṣṭhitaḥ siddhatāpasaṃ paśyet, mantripariṣadā saha sāmantadūtam
01.21.25 samnaddho'śvaṃ hastinaṃ vā''rūḍhaḥ samnaddhaṃ anīkaṃ paśyet
01.21.26 niryāṇe'bhiyāne ca rājamārgaṃ ubhayataḥ kṛtārakṣaṃ śastribhirdaṇḍibhiścāpāstaśastrahastapravrajitavyaṅgaṃ gacchet
01.21.27 na puruṣasambādhaṃ avagāheta
01.21.28 yātrāsamāja utsavaprahavaṇāni ca daśavargikādhiṣṭhitāni gacchet
01.21.29ab yathā ca yogapuruṣairanyān rājā'dhitiṣṭhati ।
01.21.30chd tathā'yaṃ anyābādhebhyo rakṣed ātmānaṃ ātmavān  (iti)
    Book .   The activityof the head of departments
   Chapt .   Sec, 19: Settlement of the countryside
02.01.01 bhūtapūrvaṃ abhūtapūrvaṃ vā janapadaṃ paradeśāpavāhanena svadeśābhiṣyandavamanena vā niveśayet
02.01.02 śūdrakarṣakaprāyaṃ kulaśatāvaraṃ pañcakulaśataparaṃ grāmaṃ krośadvikrośasīmānaṃ anyonyārakṣaṃ niveśayet
02.01.03 nalīśailavanabhṛṣṭidarīsetubandhaśamīśālmalīkṣīravṛkṣān anteṣu sīmnāṃ sthāpayet
02.01.04 aṣṭaśatagrāmyā madhye sthānīyaṃ, catuhśatagrāmyā droṇamukhaṃ, dviśatagrāmyāḥ kārvaṭikaṃ, daśagrāmīsaṅgraheṇa saṅgrahaṃ sthāpayet
02.01.05 anteṣvantapāladurgāṇi janapadadvārāṇyantapālādhiṣṭhitāni sthāpayet
02.01.06 teṣāṃ antarāṇi vāgurikaśabarapulindacaṇḍālāraṇyacarā rakṣeyuḥ
02.01.07a ṛtvig।ācāryapurohitaśrotriyebhyo brahmadeyānyadaṇḍakarāṇyabhirūpadāyādakāni prayacchet
02.01.07b adhyakṣasaṅkhyāyakādibhyo gopasthānikānīkasthacikitsakāśvadamakajaṅghākārikebhyaśca vikrayādhānavarjāni
02.01.08 karadebhyaḥ kṛtakṣetrāṇyaikapuruṣikāṇi prayacchet
02.01.09 akṛtāni kartṛbhyo nādeyāni
02.01.10 akṛṣatāṃ āchidyānyebhyaḥ prayacchet
02.01.11 grāmabhṛtakavaidehakā vā kṛṣeyuḥ
02.01.12 akṛṣanto vā'vahīnaṃ dadyuḥ
02.01.13 dhānyapaśuhiraṇyaiśca etān anugṛhṇīyāt
02.01.14 tānyanu sukhena dadyuḥ
02.01.15 anugrahaparihārau ca etebbhyaḥ kośavṛddhikarau dadyāt, kośa upaghātakau varjayet
02.01.16 alpakośo hi rājā paurajānapadān eva grasate
02.01.17 niveśasamakālaṃ yathā''gatakaṃ vā parihāraṃ dadyāt
02.01.18 nivṛttaparihārān pitā ivānugṛhṇīyāt
02.01.19 ākarakarmāntadravyahastivanavrajavaṇikpathapracārān vāristhalapathapaṇyapattanāni ca niveśayet
02.01.20 saha udakaṃ āhārya udakaṃ vā setuṃ bandhayet
02.01.21 anyeṣāṃ vā badhnatāṃ bhūmimārgavṛkṣa upakaraṇānugrahaṃ kuryāt, puṇyasthānārāmāṇāṃ ca
02.01.22 sambhūyasetubandhād apakrāmataḥ karmakarabalīvardāḥ karma kuryuḥ
02.01.23 vyayakarmaṇi ca bhāgī syāt, na cāṃśaṃ labheta
02.01.24 matsyaplavaharitapaṇyānāṃ setuṣu rājā svāmyaṃ gacchet
02.01.25 dāsāhitakabandhūn aśṛṇvato rājā vinayaṃ grāhayet
02.01.26 bālavṛddhavyasany'nāthāṃśca rājā bibhṛyāt, striyaṃ aprajātāṃ prajātāyaśca putrān
02.01.27 bāladravyaṃ grāmavṛddhā vardhayeyurā vyavahāraprāpaṇāt, devadravyaṃ ca
02.01.28 apatyadāraṃ mātāpitarau bhrātṝn aprāptavyavahārān bhaginīḥ kanyā vidhavāścābibhrataḥ śaktimato dvādaśapaṇo daṇḍaḥ, anyatra patitebhyaḥ, anyatra mātuḥ
02.01.29 putradāraṃ apratividhāya pravrajataḥ pūrvaḥ sāhasadaṇḍaḥ, striyaṃ ca pravrājayataḥ
02.01.30 luptavyāyāmaḥ pravrajed āpṛcchya dharmasthān
02.01.31 anyathā niyamyeta
02.01.32 vānaprasthād anyaḥ pravrajitabhāvaḥ, sajātād anyaḥ saṅghaḥ, sāmutthāyikād anyaḥ samayānubandho vā nāsya janapadaṃ upaniviśeta
02.01.33 na ca tatrārāmā vihārārthā vā śālāḥ syuḥ
02.01.34 naṭanartakagāyanavādakavāgjīvanakuśīlavā na karmavighnaṃ kuryuḥ
02.01.35 nirāśrayatvād grāmāṇāṃ kṣetrābhiratatvācca puruṣāṇāṃ kośaviṣṭidravyadhānyarasavṛddhirbhavati
02.01.36ab paracakrāṭavīgrastaṃ vyādhidurbhikṣapīḍitam ।
02.01.36chd deśaṃ parihared rājā vyayakrīḍāśca vārayet
02.01.37ab daṇḍaviṣṭikarābādhai rakṣed upahatāṃ kṛṣim ।
02.01.37chd stenavyālaviṣagrāhairvyādhibhiśca paśuvrajān
02.01.38ab vallabhaiḥ kārmikaiḥ stenairantapālaiśca pīḍitam ।
02.01.38chd śodhayet paśusaṅghaiśca kṣīyamāṇaṃ vaṇikpatham
02.01.39ab evaṃ dravyadvipavanaṃ setubandhaṃ athākarān ।
02.01.39chd rakṣet pūrvakṛtān rājā navāṃścābhipravartayet  (iti)
   Chapt .   Disposal of non-agricultural land
02.2.01 akṛṣyāyāṃ bhūmau paśubhyo vivītāni prayacchet
02.2.02 pradiṣṭābhayasthāvarajaṅgamāni ca brahmasomāraṇyāni tapasvibhyo gorutaparāṇi prayacchet
02.2.03 tāvanmātraṃ ekadvāraṃ khātaguptaṃ svāduphalagulmagucchaṃ akaṇṭakidrumaṃ uttānatoyāśayaṃ dāntamṛgacatuṣpadaṃ bhagnanakhadaṃṣṭravyālaṃ mārgayukahastihastinīkalabhaṃ mṛgavanaṃ vihārārthaṃ rājñaḥ kārayet
02.2.04 sarvātithimṛgaṃ pratyante cānyanmṛgavanaṃ bhūmivaśena vā niveśayet
02.2.05 kupyapradiṣṭānāṃ ca dravyāṇāṃ eka ekaśo vanāni niveśayet, dravyavanakarmāntān aṭavīśca dravyavanāpāśrayāḥ
02.2.06 pratyante hastivanaṃ aṭavy।ārakṣaṃ niveśayet
02.2.07 nāgavanādhyakṣaḥ pārvataṃ nādeyaṃ sārasamānūpaṃ ca nāgavanaṃ viditaparyantapraveśaniṣkāsaṃ nāgavanapālaiḥ pālayet
02.2.08 hastighātinaṃ hanyuḥ
02.2.09 dantayugaṃ svayaṃmṛtasyāharataḥ sapādacatuṣpaṇo lābhaḥ
02.2.10 nāgavanapālā hastipakapādapāśikasaimikavanacarakapārikarmikasakhā hastimūtrapurīṣacchannagandhā bhallātakīśākhāpracchannāḥ pañcabhiḥ saptabhirvā hastibandhakībhiḥ saha carantaḥ śayyāsthānapadyāleṇḍakūlaghāta uddeśena hastikulaparyagraṃ vidyuḥ
02.2.11 yūthacaraṃ ekacaraṃ niryūthaṃ yūthapatiṃ hastinaṃ vyālaṃ mattaṃ potaṃ bandhamuktaṃ ca nibandhena vidyuḥ
02.2.12 anīkasthapramāṇaiḥ praśastavyañjanācārān hastino gṛhṇīyuḥ
02.2.13 hastipradhānaṃ vijayo rājñaḥ
02.2.14 parānīkavyūhadurgaskandhāvārapramardanā hyatipramāṇaśarīrāḥ prāṇaharakarmāṇo hastinaḥ
02.2.15ab kāliṅgāṅgarajāḥ śreṣṭhāḥ prācyāścedikarūṣajāḥ ।
02.2.15chd dāśārṇāścāparāntāśca dvipānāṃ madhyamā matāḥ
02.2.16ab saurāṣṭrikāḥ pāñcanadāḥ teṣāṃ pratyavarāḥ smṛtāḥ ।
02.2.16chd sarveṣāṃ karmaṇā vīryaṃ javaḥ tejaśca vardhate  (iti)
   Chapt .   Construction of forts
02.3.01 caturdiśaṃ janapadānte sāmparāyikaṃ daivakṛtaṃ durgaṃ kārayet, antardvīpaṃ sthalaṃ vā nimnāvaruddhaṃ audakaṃ, prāstaraṃ guhāṃ vā pārvataṃ, nirudakastambaṃ iriṇaṃ vā dhānvanaṃ, khañjana udakaṃ stambagahanaṃ vā vanadurgam
02.3.02 teṣāṃ nadīparvatadurgaṃ janapadārakṣasthānaṃ, dhānvanavanadurgaṃ aṭavīsthānaṃ āpadyapasāro vā
02.3.03 janapadamadhye samudayasthānaṃ sthānīyaṃ niveśayet, vāstukapraśaste deśe nadīsaṅgame hradasyāviśoṣasyāṅke sarasaḥ taṭākasya vā, vṛttaṃ dīrghaṃ catur'śraṃ vā vāstuvaśena vā pradakṣiṇa udakaṃ paṇyapuṭabhedanaṃ aṃsapathavāripathābhyāṃ upetam
02.3.04 tasya parikhāḥ tisro daṇḍāntarāḥ kārayet caturdaśa dvādaśa daśa iti daṇḍān vistīrṇāḥ, vistārād avagāḍhāḥ pāda ūnaṃ ardhaṃ vā, tribhāgamūlāḥ, mūlacatur'śrā vā, pāṣāṇa upahitāḥ pāṣāṇa iṣṭakābaddhapārśvā vā, toyāntikīrāgantutoyapūrṇā vā saparivāhāḥ padmagrāhavatīśca
02.3.05 caturdaṇḍāpakṛṣṭaṃ parikhāyāḥ ṣaḍdaṇḍa ucchritaṃ avaruddhaṃ taddviguṇaviṣkambhaṃ khātād vapraṃ kārayed ūrdhvacayaṃ mañcapṛṣṭhaṃ kumbhakukṣikaṃ vā hastibhirgobhiśca kṣuṇṇaṃ kaṇṭakigulmaviṣavallīpratānavantam
02.3.06 pāṃsuśeṣeṇa vāstucchidraṃ rājabhavanaṃ vā pūrayet
02.3.07a vaprasya upari prākāraṃ viṣkambhadviguṇa utsedhaṃ aiṣṭakaṃ dvādaśahastād ūrdhvaṃ ojaṃ yugmaṃ vā ā caturviṃśatihastād iti kārayet
02.3.07b rathacaryāsañcāraṃ tālamūlaṃ murajakaiḥ kapiśīrṣakaiścācitāgram
02.3.08 pṛthuśilāsaṃhataṃ vā śailaṃ kārayet, na tveva kāṣṭamayam
02.3.09 agniravahito hi tasmin vasati
02.3.10 viṣkambhacatur'śraṃ aṭṭālakaṃ utsedhasamāvakṣepasopānaṃ kārayet triṃśaddaṇḍāntaraṃ ca
02.3.11 dvayoraṭṭālakayormadhye saharmyadvitalāṃ adhyardhāyāyāmāṃ pratolīṃ kārayet
02.3.12 aṭṭālakapratolīmadhye tridhānuṣkādhiṣṭhānaṃ sa-apidhānacchidraphalakasaṃhataṃ indrakośaṃ kārayet
02.3.13 antareṣu dvihastaviṣkambhaṃ pārśve caturguṇāyāmaṃ devapathaṃ kārayet
02.3.14 daṇḍāntarā dvidaṇḍāntarā vā caryāḥ kārayet, agrāhye deśe pradhāvanikāṃ niṣkiradvāraṃ ca
02.3.15 bahirjānubhañjanīśūlaprakarakūpakūṭāvapātakaṇṭakapratisarāhipṛṣṭhatālapattraśṛṅgāṭakaśvadaṃṣṭrārgala upaskandanapādukāmbarīṣa udapānakaiḥ praticchannaṃ channapathaṃ kārayet
02.3.16 prākāraṃ ubhayato meṇḍhakaṃ adhyardhadaṇḍaṃ kṛtvā pratolīṣaṭtulā'ntaraṃ dvāraṃ niveśayet pañcadaṇḍād eka uttaraṃ ā'ṣṭadaṇḍād iti catur'śraṃ ṣaḍbhāgaṃ āyāmād'dhikaṃ aṣṭabhāgaṃ vā
02.3.17 pañcadaśahastād eka uttaraṃ ā'ṣṭādaśahastād iti tala utsedhaḥ
02.3.18 stambhasya parikṣepaḥ ṣaḍ।āyāmo, dviguṇo nikhātaḥ, cūlikāyāścaturbhāgaḥ
02.3.19 āditalasya pañcabhāgāḥ śālā vāpī sīmāgṛhaṃ ca
02.3.20 daśabhāgikau dvau pratimañcau, antaraṃ āṇīharmyaṃ ca
02.3.21 samucchrayād ardhatale sthūṇābandhaśca
02.3.22 ardhavāstukaṃ uttamāgāraṃ, tribhāgāntaraṃ vā, iṣṭakā'vabaddhapārśvaṃ, vāmataḥ pradakṣiṇasopānaṃ gūḍhabhittisopānaṃ itarataḥ
02.3.23 dvihastaṃ toraṇaśiraḥ
02.3.24 tripañcabhāgikau dvau kapāṭayogau
02.3.25 dvau parighau
02.3.26 aratnirindrakīlaḥ
02.3.27 pañcahastaṃ āṇidvāram
02.3.28 catvāro hastiparighāḥ
02.3.29 niveśārdhaṃ hastinakham
02.3.30 mukhasamaḥ saṅkramaḥ saṃhāryo bhūmimayo vā nirudake
02.3.31 prākārasamaṃ mukhaṃ avasthāpya tribhāgagodhāmukhaṃ gopuraṃ kārayet
02.3.32 prākāramadhye vāpīṃ kṛtvā puṣkariṇīdvāraṃ, catuḥśālaṃ adhyardhāntaraṃ sāṇikaṃ kumārīpuraṃ, muṇḍaharmyadvitalaṃ muṇḍakadvāraṃ, bhūmidravyavaśena vā niveśayet
02.3.33 tribhāgādhikāyāmā bhāṇḍavāhinīḥ kulyāḥ kārayet
02.3.34ab tāsu pāṣāṇakuddālāḥ kuṭhārīkāṇḍakalpanāḥ ।
02.3.34chd muṣuṇḍhīmudgarā daṇḍāścakrayantraśataghnayaḥ
02.3.35ab kāryāḥ kārmārikāḥ śūlā vedhanāgrāśca veṇavaḥ ।
02.3.35chd uṣṭragrīvyo'gnisamyogāḥ kupyakalpe ca yo vidhiḥ  (iti)
   Chapt .   Lay-out of the fortified city
02.4.01 trayaḥ prācīnā rājamārgāḥ traya udīcīnā iti vāstuvibhāgaḥ
02.4.02 sa dvādaśadvāro yukta udakabhramacchannapathaḥ
02.4.03 caturdaṇḍāntarā rathyāḥ
02.4.04 rājamārgadroṇamukhasthānīyarāṣṭravivītapathāḥ samyānīyavyūhaśmaśānagrāmapathāścāṣṭadaṇḍāḥ
02.4.05 caturdaṇḍaḥ setuvanapathaḥ, dvidaṇḍo hastikṣetrapathaḥ, pañcāratnayo rathapathaḥ, catvāraḥ paśupathaḥ, dvau kṣudrapaśumanuṣyapathaḥ
02.4.06 pravīre vāstuni rājaniveśaścāturvarṇyasamājīve
02.4.07 vāstuhṛdayād uttare navabhāge yathā uktavidhānaṃ antaḥpuraṃ prānmukhaṃ udanmukhaṃ vā kārayet
02.4.08 tasya pūrva uttaraṃ bhāgaṃ ācāryapurohita ijyātoyasthānaṃ mantriṇaścāvaseyuḥ, pūrvadakṣiṇaṃ bhāgṃ mahānasaṃ hastiśālā koṣṭhāgāraṃ ca
02.4.09 tataḥ paraṃ gandhamālyarasapaṇyāḥ prasādhanakāravaḥ kṣatriyāśca pūrvāṃ diśaṃ adhivaseyuḥ
02.4.10 dakṣiṇapūrvaṃ bhāgaṃ bhāṇḍāgāraṃ akṣapaṭalaṃ karmaniṣadyāśca, dakṣiṇapaścimaṃ bhāgaṃ kupyagṛhaṃ āyudhāgāraṃ ca
02.4.11 tataḥ paraṃ nagaradhānyavyāvahārikakārmāntikabalādhyakṣāḥ pakvānnasurāmāṃsapaṇyā rūpājīvāḥ tālāvacarā vaiśyāśca dakṣiṇāṃ diśaṃ adhivaseyuḥ
02.4.12 paścimadakṣiṇaṃ bhāgaṃ khara uṣṭraguptisthānaṃ karmagṛhaṃ ca, paścima uttaraṃ bhāgaṃ yānarathaśālāḥ
02.4.13 tataḥ paraṃ ūrṇāsūtraveṇucarmavarmaśastrāvaraṇakāravaḥ śūdrāśca paścimāṃ diśaṃ adhivaseyuḥ
02.4.14 uttarapaścimaṃ bhāgaṃ paṇyabhaiṣajyagṛhaṃ, uttarapūrvaṃ bhāgaṃ kośo gavāśvaṃ ca
02.4.15 tataḥ paraṃ nagararājadevatālohamaṇikāravo brāhmaṇāśca uttarāṃ diśaṃ adhivaseyuḥ
02.4.16 vāstucchidrānuśāleṣu śreṇīprapaṇinikāyā āvaseyuḥ
02.4.17 aparājitāpratihatajayantavaijayantakoṣṭhān śivavaiśravaṇāśviśrīmadirāgṛhāṇi ca puramadhye kārayet
02.4.18 yathā uddeśaṃ vāstudevatāḥ sthāpayet
02.4.19 brāhmāindrayāmyasaināpatyāni dvārāṇi
02.4.20 bahiḥ parikhāyā dhanuḥśatāpakṛṣṭāścaityapuṇyasthānavanasetubandhāḥ kāryāḥ, yathādiśaṃ ca digdevatāḥ
02.4.21 uttaraḥ pūrvo vā śmaśānabhāgo varṇa uttamānāṃ, dakṣiṇena śmaśānaṃ varṇāvarāṇām
02.4.22 tasyātikrame pūrvaḥ sāhasadaṇḍaḥ
02.4.23 pāṣaṇḍacaṇḍālānāṃ śmaśānānte vāsaḥ
02.4.24 karmāntakṣetravaśena kuṭumbināṃ sīmānaṃ sthāpayet
02.4.25 teṣu puṣpaphalavāṭān dhānyapaṇyanicayāṃścānujñātāḥ kuryuḥ
02.4.26 daśakulīvāṭaṃ kūpasthānam
02.4.27 sarvasnehadhānyakṣāralavaṇagandhabhaiṣajyaśuṣkaśākayavasavallūratṛṇakāṣṭhalohacarmāṅgārasnāyuviṣaviṣāṇaveṇuvalkalasāradārupraharaṇāvaraṇāśmanicayān anekavarṣa upabhogasahān kārayet
02.4.28 navenānavaṃ śodhayet
02.4.29 hasti'śvarathapādātaṃ anekamukhyaṃ avasthāpayet
02.4.30 anekamukhyaṃ hi parasparabhayāt para upajāpaṃ na upaiti
02.4.31 etenāntapāladurgasaṃskārā vyākhyātāḥ
02.4.32ab na ca bāhirikān kuryāt pure rāṣṭra upaghātakān ।
02.4.32chd kṣipej janapade ca etān sarvān vā dāpayet karān  (iti)
   Chapt .   The work of store-keeping by the director of stories
02.5.01 samnidhātā kośagṛhaṃ paṇyagṛhaṃ koṣṭhāgāraṃ kupyagṛhaṃ āyudhāgāraṃ bandhanāgāraṃ ca kārayet
02.5.02 catur'śrāṃ vāpīṃ an-udaka upasnehāṃ khānayitvā pṛthuśilābhirubhayataḥ pārśvaṃ mūlaṃ ca pracitya sāradārupañjaraṃ bhūmisamaṃ tritalaṃ anekavidhānaṃ kuṭṭimadeśasthānatalaṃ ekadvāraṃ yantrayuktasopānaṃ bhūmigṛhaṃ kārayet
02.5.03 tasya upari ubhayatoniṣedhaṃ sa-pragrīvaṃ aiṣṭakaṃ bhāṇḍavāhinīparikṣiptaṃ kośagṛhaṃ kārayet, prāsādaṃ vā
02.5.04 janapadānte dhruvanidhiṃ āpad'rthaṃ abhityaktaiḥ kārayet
02.5.05a pakva iṣṭakāstambhaṃ catuḥśālaṃ ekadvāraṃ anekasthānatalaṃ vivṛtastambhāpasāraṃ ubhayataḥ paṇyagṛhaṃ koṣṭhāgāraṃ ca
02.5.05b dīrghabahuśālaṃ kakṣyāvṛtakuḍyaṃ antaḥ kupyagṛhaṃ, tad eva bhūmigṛhayuktaṃ āyudhāgāraṃ
02.5.05ch pṛthagdharmasthīyaṃ mahāmātrīyaṃ vibhaktastrīpuruṣasthānaṃ apasārataḥ suguptakakṣyaṃ bandhanāgāraṃ kārayet
02.5.06 sarveṣāṃ śālāḥ khāta udapānavarcasnānagṛhāgniviṣatrāṇamārjāranakulārakṣāsvadaivatapūjanayuktāḥ kārayet
02.5.07 koṣṭhāgāre varṣamānaṃ aratnimukhaṃ kuṇḍaṃ sthāpayet
02.5.08 tatjātakaraṇādhiṣṭhitaḥ purāṇaṃ navaṃ ca ratnaṃ sāraṃ phalgu kupyaṃ vā pratigṛhṇīyāt
02.5.09 tatra ratna upadhāvuttamo daṇḍaḥ kartuḥ kārayituśca sāra upadhau madhyamaḥ, phalgukupya upadhau tat ca tāvat ca daṇḍaḥ
02.5.10 rūpadarśakaviśuddhaṃ hiraṇyaṃ pratigṛhṇīyāt
02.5.11 aśuddhaṃ chedayet
02.5.12 āhartuḥ pūrvaḥ sāhasadaṇḍaḥ
02.5.13 śuddhaṃ pūrṇaṃ abhinavaṃ ca dhānyaṃ pratigṛhṇīyāt
02.5.14 viparyaye mūlyadviguṇo daṇḍaḥ
02.5.15 tena paṇyaṃ kupyaṃ āyudhaṃ ca vyākhyātam
02.5.16 sarvādhikaraṇeṣu yukta upayuktatatpuruṣāṇāṃ paṇādicatuṣpaṇaparamāpahāreṣu pūrvamadhyama uttamavadhā daṇḍāḥ
02.5.17 kośādhiṣṭhitasya kośāvacchede ghātaḥ
02.5.18 tadvaiyāvṛtyakarāṇāṃ ardhadaṇḍāḥ
02.5.19 paribhāṣaṇaṃ avijñāte
02.5.20 corāṇāṃ abhipradharṣaṇe citro ghātaḥ
02.5.21 tasmād āptapuruvādhiṣṭhitaḥ samnidhātā nicayān anutiṣṭhet
02.5.22a bāhyaṃ abhyantaraṃ cāyaṃ vidyād varṣaśatād api ।
02.5.22b yathā pṛṣṭo na sajjeta vyaye śeṣe ca sañcaye  (iti)
   Chapt .   section 24 The setting up of revenue by the administration
02.6.01 samāhartā durgaṃ rāṣṭraṃ khaniṃ setuṃ vanaṃ vrajaṃ vaṇikpathaṃ cāvekṣeta
02.6.02 śulkaṃ daṇḍaḥ pautavaṃ nāgariko lakṣaṇādhyakṣo mudrā'dhyakṣaḥ surā sūnā sūtraṃ tailaṃ ghṛtaṃ kṣāraḥ sauvarṇikaḥ paṇyasaṃsthā veśyā dyūtaṃ vāstukaṃ kāruśilpigaṇo devatā'dhyakṣo dvārabahirikā''deyaṃ ca durgam
02.6.03 sītā bhāgo baliḥ karo vaṇik nadīpālaḥ taro nāvaḥ pattanaṃ vivicitaṃ vartanī rajjuścorarajjuśca rāṣṭram
02.6.04 suvarṇarajatavajramaṇimuktāpravālaśaṅkhalohalavaṇabhūmiprastararasadhātavaḥ khaniḥ
02.6.05 puṣpaphalavāṭaṣaṇḍakedāramūlavāpāḥ setuḥ
02.6.06 paśumṛgadravyahastivanaparigraho vanam
02.6.07 gomahiṣaṃ ajāvikaṃ khara uṣtraṃ aśvāśvataraṃ ca vrajaḥ
02.6.08 sthalapatho vāripathaśca vaṇikpathaḥ
02.6.09 ityāyaśarīram
02.6.10 mūlyaṃ bhāgo vyājī parighaḥ klptam(klṛptam) rūpikaṃ atyayaścāyamukham
02.6.11 devapitṛpūjādānārthaṃ, svastivācanaṃ, antaḥpuraṃ, mahānasaṃ, dūtaprāvartimaṃ, koṣṭhāgāraṃ, āyudhāgāraṃ, paṇyagṛhaṃ, kupyagṛhaṃ, karmānto, viṣṭiḥ, patti'śvarathadvipaparigraho, gomaṇḍalaṃ, paśumṛgapakṣivyālavāṭāḥ, kāṣṭhatṛṇavāṭāśca iti vyayaśarīram
02.6.12 rājavarṣaṃ māsaḥ pakṣo divasaśca vyuṣṭaṃ, varṣāhemantagrīṣmāṇāṃ tṛtīyasaptamā divasa ūnāḥ pakṣāḥ śeṣāḥ pūrṇāḥ, pṛthag'dhimāsakaḥ, iti kālaḥ
02.6.13 karaṇīyaṃ siddhaṃ śeṣaṃ āyavyayau nīvī ca
02.6.14 saṃsthānaṃ pracāraḥ śarīrāvasthāpanaṃ ādānaṃ sarvasamudayapiṇḍaḥ sañjātaṃ - etat karaṇīyam
02.6.15 kośārpitaṃ rājahāraḥ puravyayaśca praviṣṭaṃ paramasaṃvatsarānuvṛttaṃ śāsanamuktaṃ mukhājñaptaṃ cāpātanīyaṃ - etat siddham
02.6.16 siddhikarmayogaḥ daṇḍaśeṣaṃ āharaṇīyaṃ balātkṛtapratiṣṭabdhaṃ avamṛṣṭaṃ ca praśodhyaṃ - etatśeṣaṃ, asāraṃ alpasāraṃ ca
02.6.17 vartamānaḥ paryuṣito'nyajātaścāyaḥ
02.6.18 divasānuvṛtto vartamānaḥ
02.6.19 paramasāṃvatsarikaḥ parapracārasaṅkrānto vā paryuṣitaḥ
02.6.20 naṣṭaprasmṛtaṃ āyuktadaṇḍaḥ pārśvaṃ pārihīṇikaṃ aupāyanikaṃ ḍamaragatakasvaṃ aputrakaṃ nidhiścānyajātaḥ
02.6.21 vikṣepavyādhitāntarārambhaśeṣaṃ ca vyayapratyāyaḥ
02.6.22 vikriye paṇyānāṃ arghavṛddhirupajā, māna unmānaviśeṣo vyājī, krayasaṅgharṣe vārdhavṛddhiḥ - ityāyaḥ
02.6.23 nityo nitya utpādiko lābho lābha utpādika iti vyayaḥ
02.6.24 divasānuvṛtto nityaḥ
02.6.25 pakṣamāsasaṃvatsaralābho lābhaḥ
02.6.26 tayorutpanno nitya utpādiko lābha utpādika iti vyayaḥ
02.6.27 sañjātād āyavyayaviśuddhā nīvī, prāptā cānuvṛttā ca
02.6.28ab evaṃ kuryāt samudayaṃ vṛddhiṃ cāyasya darśayet ।
02.6.28chd hrāsaṃ vyayasya ca prājñaḥ sādhayecca viparyayam  (iti)
   Chapt .   The topic of accounts in the records and audit office
02.7.01 akṣapaṭalaṃ adhyakṣaḥ prānmukhaṃ udanmukhaṃ vā vibhakta upasthānaṃ nibandhapustakasthānaṃ kārayet
02.7.02 tatrādhikaraṇānāṃ saṅkhyāpracārasañjātāgraṃ, karmāntānāṃ dravyaprayogavṛddhikṣayavyayaprayāmavyājīyogasthānavetanaviṣṭipramāṇaṃ, ratnasāraphalgukupyānāṃ arghaprativarṇakamānapratimāna unmānāvamānabhāṇḍaṃ, deśagrāmajātikulasaṅghānāṃ dharmavyavahāracaritrasaṃsthānaṃ, rāja upajīvināṃ pragrahapradeśabhogaparihārabhaktavetanalābhaṃ, rājñaśca patnīputrāṇāṃ ratnabhūmilābhaṃ nirdeśa utpātikapratīkāralābhaṃ, mitrāmitrāṇāṃ ca sandhivigrahapradānādānaṃ nibandhapustakasthaṃ kārayet
02.7.03 tataḥ sarvādhikaraṇānāṃ karaṇīyaṃ siddhaṃ śeṣaṃ āyavyayau nīvīṃ upasthānaṃ pracāraṃ caritraṃ saṃsthānaṃ ca nibandhena prayacchet
02.7.04 uttamamadhyamāvareṣu ca karmasu tajjātikaṃ adhyakṣaṃ kuryāt, sāmudayikeṣvavaklṛptikam(avakḷptikam) yaṃ upahatya rājā nānutapyeta
02.7.05 sahagrāhiṇaḥ pratibhuvaḥ karma upajīvinaḥ putrā bhrātaro bhāryā duhitaro bhṛtyāścāsya karmacchedaṃ vaheyuḥ
02.7.06 triśataṃ catuḥpañcāśat cāhorātrāṇāṃ karmasaṃvatsaraḥ
02.7.07 taṃ āṣāḍhīparyavasānaṃ ūnaṃ pūrṇaṃ vā dadyāt
02.7.08 karaṇādhiṣṭhitaṃ adhimāsakaṃ kuryāt
02.7.09 apasarpādhiṣṭhitañca pracāram
02.7.10 pracāracaritrasaṃsthānānyanupalabhamāno hi prakṛtaḥ samudayaṃ ajñānena parihāpayati, utthānakleśāsahatvād ālasyena, śabdādiṣvindriyārtheṣu prasaktaḥ pramādena, saṅkrośādharmānarthabhīrubhāyena, kāryārthiṣvanugrahabuddhiḥ kāmena, hiṃsābuddhiḥ kopena, vidyādravyavallabhāpāśrayād darpeṇa, tulāmānatarkagaṇitāntara upadhānāt lobhena
02.7.11 teṣāṃ ānupūrvyā yāvān artha upaghātaḥ tāvān eka uttaro daṇḍaḥ iti mānavāḥ
02.7.12 sarvatrāṣṭaguṇaḥ iti pārāśarāḥ
02.7.13 daśaguṇaḥ iti bārhaspatyāḥ
02.7.14 viṃśatiguṇaḥ ityauśanasāḥ
02.7.15 yathā'parādhaṃ iti kauṭilyaḥ
02.7.16 gāṇanikyāni āṣāḍhīṃ āgaccheyuḥ
02.7.17 āgatānāṃ samudrapustakabhāṇḍanīvīkānāṃ ekatrāsambhāṣā'varodhaṃ kārayet
02.7.18 āyavyayanīvīnāṃ agrāṇi śrutvā nīvīṃ avahārayet
02.7.19 yaccāgrād āyasyāntaraparṇe nīvyāṃ vardheta vyayasya vā yat parihāpayet, tad aṣṭaguṇaṃ adhyakṣaṃ dāpayet
02.7.20 viparyaye taṃ eva prati syāt
02.7.21 yathākālaṃ anāgatānāṃ apustakabhāṇḍanīvīkānāṃ vā deyadaśabandho daṇḍaḥ
02.7.22 kārmike ca upasthite kāraṇikasyāpratibadhnataḥ pūrvaḥ sāhasadaṇḍaḥ
02.7.23 viparyaye kārmikasya dviguṇaḥ
02.7.24 pracārasamaṃ mahāmātrāḥ samagrāḥ śrāvayeyuraviṣamamantrāḥ
02.7.25 pṛthagbhūto mithyāvādī ca eṣāṃ uttamaṃ daṇḍaṃ dadyāt
02.7.26 akṛtāhorūpaharaṃ māsaṃ ākāṅkṣeta
02.7.27 māsād ūrdhvaṃ māsadviśata uttaraṃ daṇḍaṃ dadyāt
02.7.28 alpaśesalekhyanīvīkaṃ pañcarātraṃ ākāṅkṣeta
02.7.29 tataḥ paraṃ kośapūrvaṃ ahorūpaharaṃ dharmavyavahāracaritrasaṃsthānasaṅkalananirvartanānumānacāraprayogairavekṣeta
02.7.30 divasapañcarātrapakṣamāsacāturmāsyasaṃvatsaraiśca pratisamānayet
02.7.31 vyuṣṭadeśakālamukha utpatti'nuvṛttipramāṇadāyakadāpakanibandhakapratigrāhakaiścāyaṃ samānayet
02.7.32 vyuṣṭadeśakālamukhalābhakāraṇadeyayogapramāṇājñāpaka uddhārakavidhātṛkapratigrāhakaiśca vyayaṃ samānayet
02.7.33 vyuṣṭadeśakālamukhānuvartanarūpalakṣaṇapramāṇanikṣepabhājanagopāyakaiśca nīvīṃ samānayet
02.7.34 rājārthe kāraṇikasyāpratibadhnataḥ pratiṣedhayato vā''jñāṃ nibandhād āyavyayaṃ anyathā nīvīṃ avalikhato dviguṇaḥ
02.7.35 kramāvahīnaṃ utkramaṃ avijñātaṃ punar।uktaṃ vā vastukaṃ avalikhato dvādaśapaṇo daṇḍaḥ
02.7.36 nīvīṃ avalikhato dviguṇaḥ
02.7.37 bhakṣayato'ṣṭaguṇaḥ
02.7.38 nāśayataḥ pañcabandhaḥ pratidānaṃ ca
02.7.39 mithyāvāde steyadaṇḍaḥ
02.7.40 paścātpratijñāte dviguṇaḥ, prasmṛta utpanne ca
02.7.41ab aparādhaṃ sahetālpaṃ tuṣyed alpe'pi ca udaye ।
02.7.41chd mahā upakāraṃ cādhyakṣaṃ pragraheṇābhipūjayet  (iti)
   Chapt .   Recovery of revenue misappropriated by state employees
02.8.01 kośapūrvāḥ sarvārambhāḥ
02.8.02 tasmāt pūrvaṃ kośaṃ avekṣeta
02.8.03 pracārasamṛddhiścaritrānugrahaścoranigraho yuktapratiṣedhaḥ sasyasampat paṇyabāhulyaṃ upasargapramokṣaḥ parihārakṣayo hiraṇya upāyanaṃ iti kośavṛddhiḥ
02.8.04 pratibandhaḥ prayogo vyavahāro'vastāraḥ parihāpaṇaṃ upabhogaḥ parivartanaṃ apahāraśca iti kośakṣayaḥ
02.8.05 siddhīnāṃ asādhanaṃ anavatāraṇaṃ apraveśanaṃ vā pratibandhaḥ
02.8.06 tatra daśabandho daṇḍaḥ
02.8.07 kośadravyāṇāṃ vṛddhiprayogāḥ prayogaḥ
02.8.08 paṇyavyavahāro vyavahāraḥ
02.8.09 tatra phaladviguṇo daṇḍaḥ
02.8.10 siddhaṃ kālaṃ aprāptaṃ karoti aprāptaṃ prāptaṃ vā ityavastāraḥ
02.8.11 tatra pañcabandho daṇḍaḥ
02.8.12 klṛptam(kḷptam) āyaṃ parihāpayati vyayaṃ vā vivardhayati iti parihāpaṇam
02.8.13 tatra hīnacaturguṇo daṇḍaḥ
02.8.14 svayaṃ anyairvā rājadravyāṇāṃ upabhojanaṃ upabhogaḥ
02.8.15 tatra ratna upabhoge ghātaḥ, sāra upabhoge madhyamaḥ sāhasadaṇḍaḥ, phalgukupya upabhoge tacca tāvat ca daṇḍaḥ
02.8.16 rājadravyāṇāṃ anyadravyenādānaṃ parivartanam
02.8.17 tad upabhogena vyākhyātam
02.8.18 siddhaṃ āyaṃ na praveśayati, nibaddhaṃ vyayaṃ na prayacchati, prāptāṃ nīvīṃ vipratijānīta ityapahāraḥ
02.8.19 tatra dvādaśaguṇo daṇḍaḥ
02.8.20 teṣāṃ haraṇa upāyāścatvāriṃśat
02.8.21a pūrvaṃ siddhaṃ paścād avatāritaṃ, paścāt siddhaṃ pūrvaṃ avatāritaṃ, sādhyaṃ na siddhaṃ, asādhyaṃ siddhaṃ, siddhaṃ asiddhaṃ kṛtaṃ, asiddhaṃ siddhaṃ kṛtaṃ, alpasiddhaṃ bahu kṛtaṃ, bahusiddhaṃ alpaṃ kṛtaṃ, anyat siddhaṃ anyat kṛtaṃ, anyataḥ siddhaṃ anyataḥ kṛtaṃ,
02.8.21b deyaṃ na dattaṃ, adeyaṃ dattaṃ, kāle na dattaṃ, akāle dattaṃ, alpaṃ dattaṃ bahu kṛtaṃ, bahu dattaṃ alpaṃ kṛtaṃ, anyad dattaṃ anyat kṛtaṃ, anyato dattaṃ anyataḥ kṛtaṃ,
02.8.21ch praviṣṭaṃ apraviṣṭaṃ kṛtaṃ, apraviṣṭaṃ praviṣṭaṃ kṛtaṃ, kupyaṃ adattamūlyaṃ praviṣṭaṃ, dattamūlyaṃ na praviṣṭaṃ
02.8.21d saṅkṣepo vikṣepaḥ kṛtaḥ, vikṣepaḥ saṅkṣepo vā, mahā'rghaṃ alpārgheṇa parivartitaṃ, alpārghaṃ mahā'rgheṇa vā
02.8.21e samāropito'rghaḥ, pratyavaropito vā, saṃvatsaro māsaviṣamaḥ kṛtaḥ, māso divasaviṣamo vā, samāgamaviṣamaḥ, mukhaviṣamaḥ, kārmikaviṣamaḥ
02.8.21f nirvartanaviṣamaḥ, piṇḍaviṣamaḥ, varṇaviṣamaḥ, arghaviṣamaḥ, mānaviṣamaḥ, māpanaviṣamaḥ, bhājanaviṣamaḥ - iti haraṇa upāyāḥ
02.8.22 tatra upayuktanidhāyakanibandhakapratigrāhakadāyakadāpakamantrivaiyāvṛtyakarān eka ekaśo'nuyuñjīta
02.8.23 mithyāvāde ca eṣāṃ yuktasamo daṇḍaḥ
02.8.24 pracāre cāvaghoṣayet amunā prakṛtena upahatāḥ prajñāpayantu iti
02.8.25 prajñāpayato yathā upaghātaṃ dāpayet
02.8.26 anekeṣu cābhiyogeṣvapavyayamānaḥ sakṛd eva para uktaḥ sarvaṃ bhajeta
02.8.27 vaiṣamye sarvatrānuyogaṃ dadyāt
02.8.28 mahatyarthāpahāre cālpenāpi siddhaḥ sarvaṃ bhajeta
02.8.29 kṛtapratighātāvasthaḥ sūcako niṣpannārthaḥ ṣaṣṭhaṃ aṃśaṃ labheta, dvādaśaṃ aṃśaṃ bhṛtakaḥ
02.8.30 prabhūtābhiyogād alpaniṣpattau niṣpannasyāṃśaṃ labheta
02.8.31 aniṣpanne śārīraṃ hairaṇyaṃ vā daṇḍaṃ labheta, na cānugrāhyaḥ
02.8.32ab niṣpattau nikṣiped vādaṃ ātmānaṃ vā'pavāhayet ।
02.8.32chd abhiyukta upajāpāt tu sūcako vadhaṃ āpnuyāt  (iti)
   Chapt .   Inspection of the Rork of officers
02.9.01 amātyasampadā upetāḥ sarvādhyakṣāḥ śaktitaḥ karmasu niyojyāḥ
02.9.02 karmasu ca eṣāṃ nityaṃ parīkṣāṃ kārayet, cittānityatvāt manuṣyānām
02.9.03 aśvasadharmāṇo hi manuṣyā niyuktāḥ karmasu vikurvate
02.9.04 tasmāt kartāraṃ karaṇaṃ deśaṃ kālaṃ kāryaṃ prakṣepaṃ udayaṃ ca eṣu vidyāt
02.9.05 te yathāsandeśaṃ asaṃhatā avigṛhītāḥ karmāṇi kuryuḥ
02.9.06 saṃhatā bhakṣayeyuḥ, vigṛhītā vināśayeyuḥ
02.9.07 na cānivedya bhartuḥ kañcid ārambhaṃ kuryuḥ, anyatrāpatpratīkārebhyaḥ
02.9.08 pramādasthāneṣu ca eṣāṃ atyayaṃ sthāpayed divasavetanavyayadviguṇam
02.9.09 yaśca eṣāṃ yathā''diṣṭaṃ arthaṃ saviśeṣaṃ vā karoti sa sthānamānau labheta
02.9.10 alpāyatiścet mahāvyayo bhakṣayati
02.9.11 viparyaye yathā''yativyayaśca na bhakṣayati ityācāryāḥ
02.9.12 apasarpeṇa eva upalabhyeta iti kauṭilyaḥ
02.9.13 yaḥ samudayaṃ parihāpayati sa rājārthaṃ bhakṣayati
02.9.14 sa ced ajñānādibhiḥ parihāpayati tad enaṃ yathāguṇaṃ dāpayet
02.9.15 yaḥ samudayaṃ dviguṇaṃ udbhāvayati sa janapadaṃ bhakṣayati
02.9.16 sa ced rājārthaṃ upanayatyalpāparādhe vārayitavyaḥ, mahati yathā'parādhaṃ daṇḍayitavyaḥ
02.9.17 yaḥ samudayaṃ vyayaṃ upanayati sa puruṣakarmāṇi bhakṣayati
02.9.18 sa karmadivasadravyamūlyapuruṣavetanāpahāreṣu yathā'parādhaṃ daṇḍayitavyaḥ
02.9.19 tasmād asya yo yasminn adhikaraṇe śāsanasthaḥ sa tasya karmaṇo yāthātathyaṃ āyavyayau ca vyāsasamāsābhyāṃ ācakṣīta
02.9.20 mūlaharatādātvikakadaryāṃśca pratiṣedhayet
02.9.21 yaḥ pitṛpaitāmahaṃ arthaṃ anyāyena bhakṣayati sa mūlaharaḥ
02.9.22 yo yad yad utpadyate tat tad bhakṣayati sa tādātvikaḥ
02.9.23 yo bhṛtyātmapīḍābhyāṃ upacinotyarthaṃ sa kadaryaḥ
02.9.24 sa pakṣavāṃśced anādeyaḥ, viparyaye paryādātavyaḥ
02.9.25 yo mahatyarthasamudaye sthitaḥ kadaryaḥ samnidhatte'vanidhatte'vasrāvayati vā - samnidhatte svaveśmani, avanidhatte paurajānapadeṣu, avasrāvayati paraviṣaye - tasya sattrī mantrimitrabhṛtyabandhupakṣaṃ āgatiṃ gatiṃ ca dravyāṇāṃ upalabheta
02.9.26 yaścāsya paraviṣaye sañcāraṃ kuryāt taṃ anupraviśya mantraṃ vidyāt
02.9.27 suvidite śatruśāsanāpadeśena enaṃ ghātayet
02.9.28 tasmād asyādhyakṣāḥ saṅkhyāyakalekhakarūpadarśakanīvīgrāhaka uttarādhyakṣasakhāḥ karmaṇi kuryuḥ
02.9.29 uttarādhyakṣā hasti'śvarathārohāḥ
02.9.30 teṣāṃ antevāsinaḥ śilpaśaucayuktāḥ saṅkhyāyakādīnāṃ apasarpāḥ
02.9.31 bahumukhyaṃ anityaṃ cādhikaraṇaṃ sthāpayet
02.9.32ab yathā hyanāsvādayituṃ na śakyaṃ  jihvātalasthaṃ madhu7 vā viṣaṃ vā ।
02.9.32chd arthaḥ tathā hyarthacareṇa rājñaḥ  svalpo'pyanāsvādayituṃ na śakyaḥ
02.9.33ab matsyā yathā'ntaḥ salile caranto  jñātuṃ na śakyāḥ salilaṃ pibantaḥ ।
02.9.33chd yuktāḥ tathā kāryavidhau niyuktā jñātuṃ na śakyā dhanaṃ ādadānāḥ
02.9.34ab api śakyā gatirjñātuṃ patatāṃ khe patatriṇām ।
02.9.34chd na tu pracchannabhāvānāṃ yuktānāṃ caratāṃ gatiḥ
02.9.35ab āsrāvayecca upacitān viparyasyecca karmasu ।
02.9.35chd yathā na bhakṣayantyarthaṃ bhakṣitaṃ nirvamanti vā
02.9.36ab na bhakṣayanti ye tvarthānnyāyato vardhayanti ca ।
02.9.36chd nityādhikārāḥ kāryāḥ te rājñaḥ priyahite ratāḥ  (iti)
   Chapt .   On edicts
02.10.01 śāsane śāsanaṃ ityācakṣate
02.10.02 śāsanapradhānā hi rājānaḥ, tanmūlatvāt sandhivigrahayoḥ
02.10.03 tasmād amātyasampadā upetaḥ sarvasamayavid āśugranthaścāru'kṣaro lekhanavācanasamartho lekhakaḥ syāt
02.10.04 so'vyagramanā rājñaḥ sandeśaṃ śrutvā niścitārthaṃ lekhaṃ vidadhyāt deśāiśvaryavaṃśanāmadheya upacāraṃ īśvarasya, deśanāmadheya upacāraṃ anīśvarasya
02.10.05ab jātiṃ kulaṃ sthānavayaḥśrutāni karma।ṛddhiśīlānyatha deśakālau ।
02.10.05chd yaunānubandhaṃ ca samīkṣya kārye lekhaṃ vidadhyāt puruṣānurūpam
02.10.06 arthakramaḥ sambandhaḥ paripūrṇatā mādhuryaṃ audāryaṃ spaṣṭatvaṃ iti lekhasampat
02.10.07 tatra yathāvad anupūrvakriyā pradhānasyārthasya pūrvaṃ abhiniveśa ityarthakramaḥ
02.10.08 prastutasyārthasyānuparodhād uttarasya vidhānaṃ āsamāpteriti sambandhaḥ
02.10.09 arthapadākṣarāṇāṃ anyūnātiriktatā hetu।udāharaṇadṛṣṭāntairartha upavarṇanā'śrāntapadatā iti paripūrṇatā
02.10.10 sukha upanītacāru'rthaśabdābhidhānaṃ mādhuryam
02.10.11 agrāmyaśabdābhidhānaṃ audāryam
02.10.12 pratītaśabdaprayogaḥ spaṣṭatvaṃ iti
02.10.13 akārādayo varṇāḥ triṣaṣṭiḥ
02.10.14 varṇasaṅghātaḥ padam
02.10.15 taccaturvidhaṃ nāmākhyāta upasarganipātāśca iti
02.10.16 tatra nāma sattvābhidhāyi
02.10.17 aviśiṣṭaliṅgaṃ ākhyātaṃ kriyāvāci
02.10.18 kriyāviśeṣakāḥ prādaya upasargāḥ
02.10.19 avyayāścādayo nipātāḥ
02.10.20 padasamūho vākyaṃ arthaparisamāptau
02.10.21 ekapadāvaraḥ tripadaparaḥ parapadārthānuparodhena vargaḥ kāryaḥ
02.10.22 lekhaparisaṃharaṇārtha itiśabdo vācikaṃ asya iti ca
02.10.23ab nindā praśaṃsā pṛcchā ca tathā''khyānaṃ athārthanā ।
02.10.23chd pratyākhyānaṃ upālambhaḥ pratiṣedho'tha codanā
02.10.24ab sāntvaṃ abhyupapattiśca bhartsanānunayau tathā ।
02.10.24chd eteṣvarthāḥ pravartante trayodaśasu lekhajāḥ
02.10.25 tatrābhijanaśarīrakarmaṇāṃ doṣavacanaṃ nindā
02.10.26 guṇavacanaṃ eteṣāṃ eva praśaṃsā
02.10.27 kathaṃ etad iti pṛcchā
02.10.28 evam ityākhyānam
02.10.29 dehi ityarthanā
02.10.30 na prayacchāmi iti pratyākhyānam
02.10.31 ananurūpaṃ bhavataḥ ityupālambhaḥ
02.10.32 mā kārṣīḥ iti pratiṣedhaḥ
02.10.33 idaṃ kriyatām iti codanā
02.10.34 yo'haṃ sa bhavān, yan mama dravyaṃ tad bhavataḥ ityupagrahaḥ sāntvam
02.10.35 vyasanasāhāyyaṃ abhyupapattiḥ
02.10.36 sadoṣaṃ āyatipradarśanaṃ abhibhartsanam
02.10.37 anunayaḥ trividho'rthakṛtāvatikrame puruṣādivyasane ca iti
02.10.38ab prajñāpanājñāparidānalekhāḥ tathā parīhāranisṛṣṭilekhau ।
02.10.38chd prāvṛttikaśca pratilekha eva sarvatragaśca iti hi śāsanāni
02.10.39ab anena vijñāpitaṃ evaṃ āha tad dīyatāṃ ced yadi tattvaṃ asti ।
02.10.39chd rājñaḥ samīpe varakāraṃ āha prajñāpanā eṣā vividhā upadiṣṭā
02.10.40ab bharturājñā bhaved yatra nigrahānugrahau prati ।
02.10.40chd viśeṣeṇa tu bhṛtyeṣu tad।ājñālekhalakṣaṇam
02.10.41ab yathā'rhaguṇasamyuktā pūjā yatra upalakṣyate ।
02.10.41chd apyādhau paridāne vā bhavataḥ tāvupagrahau
02.10.42ab jāterviśeṣeṣu pareṣu caiva grāmeṣu deśeṣu ca teṣu teṣu ।
02.10.42chd anugraho yo nṛpternideśāt tajjñaḥ parīhāra iti vyavasyet
02.10.43ab nisṛṣṭisthā''panā kāryakaraṇe vacane tathā ।
02.10.43chd eṣa vācikalekhaḥ syād bhavennaisṛṣṭiko'pi vā
02.10.44ab vividhāṃ daivasamyuktāṃ tattvajāṃ caiva mānuṣīm ।
02.10.44chd dvividhāṃ tāṃ vyavasyanti pravṛttiṃ śāsanaṃ prati
02.10.45ab dṛṣṭvā lekhaṃ yathātattvaṃ tataḥ pratyanubhāṣya ca ।
02.10.45chd pratilekho bhavet kāryo yathā rājavacaḥ tathā
02.10.46ab yatra īśvarāṃścādhikṛtāṃśca rājā rakṣā upakārau pathikārthaṃ āha ।
02.10.46chd sarvatrago nāma bhavet sa mārge deśe ca sarvatra ca veditavyaḥ
02.10.47 upāyāḥ sāma upapradānabhedadaṇḍāḥ
02.10.48 tatra sāma pañcavidhaṃ - guṇasaṅkīrtanaṃ, sambandha upākhyānaṃ, paraspara upakārasandarśanaṃ, āyatipradarśanaṃ, ātma upanidhānaṃ iti
02.10.49 tatrābhijanaśarīrakarmaprakṛtiśrutadravyādīnāṃ guṇagrahaṇaṃ praśaṃsā stutirguṇasaṅkīrtanam
02.10.50 jñātiyaunamaukhasrauvakulahṛdayamitrasaṅkīrtanaṃ sambandha upākhyānam
02.10.51 svapakṣaparapakṣayoranyonya upakārasaṅkīrtanaṃ paraspara upakārasandarśanam
02.10.52 asminn evaṃ kṛta idaṃ āvayorbhavati ityāśājananaṃ āyatipradarśanam
02.10.53 yo'haṃ sa bhavān, yan mama dravyaṃ tad bhavatā svakṛtyeṣu prayojyatām ityātma upanidhānam । iti
02.10.54 upapradānaṃ artha upakāraḥ
02.10.55 śaṅkājananaṃ nirbhartsanaṃ ca bhedaḥ
02.10.56 vadhaḥ parikleśo'rthaharaṇaṃ daṇḍaḥ । iti
02.10.57 akāntirvyāghātaḥ punar।uktaṃ apaśabdaḥ samplava iti lekhadoṣaḥ
02.10.58 tatra kālapattrakaṃ acāruviṣaṃ avirāgākṣaratvaṃ akāntiḥ
02.10.59 pūrveṇa paścimasyānupapattirvyāghātaḥ
02.10.60 uktasyāviśeṣeṇa dvitīyaṃ uccāraṇaṃ punar।uktam
02.10.61 liṅgavacanakālakārakāṇāṃ anyathāprayogo'paśabdaḥ
02.10.62 avarge vargakaraṇaṃ cāvargakriyā guṇaviparyāsaḥ samplavaḥ । iti
02.10.63ab sarvaśāstrāṇyanukramya prayogaṃ upalabhya ca ।
02.10.63chd kauṭilyena nara indrārthe śāsanasya vidhiḥ kṛtaḥ  (iti)
   Chapt .   Examination of the precious articles to be received into the treasury
02.11.01 kośādhyakṣaḥ kośapraveśyaṃ ratnaṃ sāraṃ phalguṃ kupyaṃ vā tajjātakaraṇādhiṣṭhitaḥ pratigṛhṇīyāt
02.11.02 tāmraparṇikaṃ pāṇḍyakavāṭakaṃ pāśikyaṃ kauleyaṃ caurṇeyaṃ māhendraṃ kārdamikaṃ srautasīyaṃ hrādīyaṃ haimavataṃ ca mauktikam
02.11.03 śuktiḥ śaṅkhaḥ prakīrṇakaṃ ca yonayaḥ
02.11.04 masūrakaṃ tripuṭakaṃ kūrmakaṃ ardhacandrakaṃ kañcukitaṃ yamakaṃ kartakaṃ kharakaṃ siktakaṃ kāmaṇḍalukaṃ śyāvaṃ nīlaṃ durviddhaṃ cāpraśastam
02.11.05 sthūlaṃ vṛttaṃ nistalaṃ bhrājiṣṇu śvetaṃ guru snigdhaṃ deśaviddhaṃ ca praśastam
02.11.06 śīrṣakaṃ upaśīrṣakaṃ prakāṇḍakaṃ avaghāṭakaṃ taralapratibaddhaṃ ca iti yaṣṭiprabhedāḥ
02.11.07 yaṣṭīnāṃ aṣṭasahasraṃ indracchandaḥ
02.11.08 tato'rdhaṃ vijayacchandaḥ
02.11.09 catuṣṣaṣṭirardhahāraḥ
02.11.10 catuṣpañcāśad raśmikalāpaḥ
02.11.11 dvātriṃśad gucchaḥ
02.11.12 saptaviṃśatirnakṣatramālā
02.11.13 caturviṃśatirardhagucchaḥ
02.11.14 viṃśatirmāṇavakaḥ
02.11.15 tato'rdhaṃ ardhamāṇavakaḥ
02.11.16 eta eva maṇimadhyāḥ tanmāṇavakā bhavanti
02.11.17 ekaśīrṣakaḥ śuddho hāraḥ
02.11.18 tadvatśeṣāḥ
02.11.19 maṇimadhyo'rdhamāṇavakaḥ
02.11.20 triphalakaḥ phalakahāraḥ, pañcaphalako vā
02.11.21 sūtraṃ ekāvalī śuddhā
02.11.22 sā eva maṇimadhyā yaṣṭiḥ
02.11.23 hemamaṇicitrā ratnāvalī
02.11.24 hemamaṇimuktā'ntaro'pavartakaḥ
02.11.25 suvarṇasūtrāntaraṃ sopānakam
02.11.26 maṇimadhyaṃ vā maṇisopānakam
02.11.27 tena śirohastapādakaṭīkalāpajālakavikalpā vyākhyātāḥ
02.11.28 maṇiḥ kauṭomāleyakaḥ pārasamudrakaśca
02.11.29 saugandhikaḥ padmarāgo'navadyarāgaḥ pārijātapuṣpako bālasūryakaḥ
02.11.30 vaiḍūryaṃ utpalavarṇaḥ śirīṣapuṣpaka udakavarṇo vaṃśarāgaḥ śukapattravarṇaḥ puṣyarāgo gomūtrako gomedakaḥ
02.11.31 indranīlo nīlāvalīyaḥ kalāyapuṣpako mahānīlo jambv।ābho jīmūtaprabho nandakaḥ sravanmadhyaḥ
02.11.32 śuddhasphaṭiko mūlāṭavarṇaḥ śītavṛṣṭiḥ sūryakāntaśca । iti maṇayaḥ
02.11.33 ṣaḍ'śraścatur'śro vṛtto vā tīvrarāgaḥ saṃsthānavān achaḥ snigdho gururarciṣmān antargataprabhaḥ prabhā'nulepī ca iti maṇiguṇāḥ
02.11.34 mandarāgaprabhaḥ sa-śarkaraḥ puṣpacchidraḥ khaṇḍo durviddho lekhākīrṇa iti doṣāḥ
02.11.35 vimalakaḥ sasyako'ñjanamūlakaḥ pittakaḥ sulabhako lohitākṣo mṛgāśmako jyotīrasako māleyako'hicchatrakaḥ kūrpaḥ pratikūrpaḥ sugandhikūrpaḥ kṣīravakaḥ śśukticūrṇakaḥ śilāpravālakaḥ pulakaḥ śuklapulaka ityantarajātayaḥ
02.11.36 śeṣāḥ kācamaṇayaḥ
02.11.37 sabhārāṣṭrakaṃ tajjamārāṣṭrakaṃ kāstīrarāṣṭrakaṃ śrīkaṭanakaṃ maṇimantakaṃ indravānakaṃ ca vajram
02.11.38 khaniḥ srotaḥ prakīrṇakaṃ ca yonayaḥ
02.11.39 mārjārākṣakaṃ śirīṣapuṣpakaṃ gomūtrakaṃ gomedakaṃ śuddhasphaṭikaṃ mūlāṭīvarṇaṃ maṇivarṇānāṃ anyatamavarṇaṃ iti vajravarṇāḥ
02.11.40 sthūlaṃ guru prahārasahaṃ samakoṭikaṃ bhājanalekhi tarkubhrāmi bhrājiṣṇu ca praśastam
02.11.41 naṣṭakoṇaṃ nirāśri pārśvāpavṛttaṃ cāpraśastam
02.11.42 pravālakaṃ ālakandakaṃ vaivarṇikaṃ ca, raktaṃ padmarāgaṃ ca karaṭagarbhiṇikāvarjaṃ iti
02.11.43 candanaṃ sātanaṃ raktaṃ bhūmigandhi
02.11.44 gośīrṣakaṃ kālatāmraṃ matsyagandhi
02.11.45 haricandanaṃ śukapattravarṇaṃ āmragandhi, tārṇasaṃ ca
02.11.46 grāmerukaṃ raktaṃ raktakālaṃ vā bastamūtragandhi
02.11.47 daivasabheyaṃ raktaṃ padmagandhi, jāpakaṃ ca
02.11.48 joṅgakaṃ raktaṃ raktakālaṃ vā snigdhaṃ, taurūpaṃ ca
02.11.49 māleyakaṃ pāṇḍuraktam
02.11.50 kucandanaṃ rūkṣaṃ agurukālaṃ raktaṃ raktakālaṃ vā
02.11.51 kālaparvatakaṃ raktakālaṃ anavadyavarṇaṃ vā
02.11.52 kośāgāraparvatakaṃ kālaṃ kālacitraṃ vā
02.11.53 śīta udakīyaṃ padmābhaṃ kālasnigdhaṃ vā
02.11.54 nāgaparvatakaṃ rūkṣaṃ śaivalavarṇaṃ vā
02.11.55 śākalaṃ kapilam । iti
02.11.56 laghu snigdhaṃ aśyānaṃ sarpiḥsnehalepi gandhasukhaṃ tvag'nusāryanulbaṇaṃ avirāgyuṣṇasahaṃ dāhagrāhi sukhasparśanaṃ iti candanaguṇāḥ
02.11.57 aguru joṅgakaṃ kālaṃ kālacitraṃ maṇḍalacitraṃ vā
02.11.58 śyāmaṃ doṅgakam
02.11.59 pārasamudrakaṃ citrarūpaṃ uśīragandhi navamālikāgandhi vā । iti
02.11.60 guru snigdhaṃ peśalagandhi nirhāryagnisahaṃ asamplutadhūmaṃ vimardasahaṃ ityaguruguṇāḥ
02.11.61 tailaparṇikaṃ aśokagrāmikaṃ māṃsavarṇaṃ padmagandhi
02.11.62 joṅgakaṃ raktapītakaṃ utpalagandhi gomūtragandhi vā
02.11.63 grāmerukaṃ snigdhaṃ gomūtragandhi
02.11.64 sauvarṇakuḍyakaṃ raktapītaṃ mātuluṅgagandhi
02.11.65 pūrṇakadvīpakaṃ padmagandhi navanītagandhi vā
02.11.66 bhadraśriyaṃ pāralauhityakaṃ jātīvarṇam
02.11.67 āntaravatyaṃ uśīravarṇam
02.11.68 ubhayaṃ kuṣṭhagandhi ca । iti
02.11.69 kāleyakaḥ svarṇabhūmijaḥ snigdhapītakaḥ
02.11.70 auttaraparvatako raktapītakaḥ iti sārāḥ ।
02.11.71 piṇḍakvāthadhūmasahaṃ avirāgi yogānuvidhāyi ca
02.11.72 candanāguruvacca teṣāṃ guṇāḥ
02.11.73 kāntanāvakaṃ praiyakaṃ ca uttaraparvatakaṃ carma
02.11.74 kāntanāvakaṃ mayūragrīvābham
02.11.75 praiyakaṃ nīlapītaśvetalekhābinducitram
02.11.76 tad।ubhayaṃ aṣṭāṅgulāyāmam
02.11.77 bisī mahābisī ca dvādaśagrāmīye
02.11.78 avyaktarūpā duhilitikā citrā vā bisī
02.11.79 paruṣā śvetaprāyā mahābisī
02.11.80 dvādaśāṅgulāyāmaṃ ubhayam
02.11.81 śyāmikā kālikā kadalī candra uttarā śākulā cārohajāḥ
02.11.82 kapilā binducitrā vā śyāmikā
02.11.83 kālikā kapilā kapotavarṇā vā
02.11.84 tad ubhayaṃ aṣṭāṅgulāyāmam
02.11.85 paruṣā kadalī hastāyatā
02.11.86 sā eva candracitrā candra uttarā
02.11.87 kadalītribhāgā śākulā koṭhamaṇḍalacitrā kṛtakarṇikā'jinacitrā vā । iti
02.11.88 sāmūraṃ cīnasī sāmūlī ca bāhlaveyāḥ
02.11.89 ṣaṭtriṃśad'ṅgulaṃ añjanavarṇaṃ sāmūram
02.11.90 cīnasī raktakālī pāṇḍukālī vā
02.11.91 sāmūlī godhūmavarṇā । iti
02.11.92 sāntinā nalatūlā vṛttapṛcchā caudrāḥ
02.11.93 sātinā kṛṣṇā
02.11.94 nalatūlā nalatūlavarṇā
02.11.95 kapilā vṛttapucchā ca iti carmajātayaḥ ।
02.11.96 carmaṇāṃ mṛdu snigdhaṃ bahularoma ca śreṣṭham
02.11.97 śuddhaṃ śuddharaktaṃ pakṣaraktaṃ cāvikaṃ, khacitaṃ vānacitraṃ khaṇḍasaṅghātyaṃ tantuvicchinnaṃ ca
02.11.98 kambalaḥ kaucapakaḥ kulamitikā saumitikā turagāstaraṇaṃ varṇakaṃ talicchakaṃ vāravāṇaḥ paristomaḥ samantabhadrakaṃ cāvikam
02.11.99 picchilaṃ ārdraṃ iva ca sūkṣmaṃ mṛdu ca śreṣṭham
02.11.100 aṣṭaprotisaṅghātyā kṛṣṇā bhiṅgisī varṣavāraṇaṃ apasāraka iti naipālakam
02.11.101 sampuṭikā catur'śrikā lambarā kaṭavānakaṃ prāvarakaḥ sattalikā iti mṛgaroma
02.11.102 vāṅgakaṃ śvetaṃ snigdhaṃ dukūlam
02.11.103 pauṇḍrakaṃ śyāmaṃ maṇisnigdham
02.11.104 sauvarṇakuḍyakaṃ sūryavarṇaṃ maṇisnigdha udakavānaṃ catur'śravānaṃ vyāmiśravānaṃ ca
02.11.105 eteṣāṃ ekāṃśukaṃ adhyardhadvitricatur'ṃśukaṃ iti
02.11.106 tena kāśikaṃ pauṇḍrakaṃ ca kṣaumaṃ vyākhyātam
02.11.107 māgadhikā pauṇḍrikā sauvarṇakuḍyakā ca pattra ūrṇā
02.11.108 nāgavṛkṣo likuco bakulo vaṭaśca yonayaḥ
02.11.109 pītikā nāgavṛkṣikā
02.11.110 godhūmavarṇā laikucī
02.11.111 śvetā bākulī
02.11.112 śeṣā navanītavarṇā
02.11.113 tāsāṃ sauvarṇakuḍyakā śreṣṭhā
02.11.114 tayā kauśeyaṃ cīnapaṭṭāśca cīnabhūmijā vyākhyātāḥ
02.11.115 mādhuraṃ āparāntakaṃ kāliṅgaṃ kāśikaṃ vāṅgakaṃ vātsakaṃ māhiṣakaṃ ca kārpāsikaṃ śreṣṭham । iti
02.11.116 ataḥ pareṣāṃ ratnānāṃ pramāṇaṃ mūlyalakṣaṇam ।
02.11.117 jātiṃ rūpaṃ ca jānīyānnidhānaṃ navakarma ca
02.11.118 purāṇapratisaṃskāraṃ karma guhyaṃ upaskarān ।
02.11.119 deśakālaparībhogaṃ hiṃsrāṇāṃ ca pratikriyām  (iti)
   Chapt .   Starting ore mines and factories
02.12.01 ākarādhyakṣaḥ śulbadhātuśāstrarasapākamaṇirāgajñaḥ tajjñasakho vā tajjātakarmakara upakaraṇasampannaḥ kiṭṭamūṣāṅgārabhasmaliṅgaṃ vā''karaṃ bhūtapūrvaṃ abhutapūrvaṃ vā bhūmiprastararasadhātuṃ atyarthavarṇagauravaṃ ugragandharasaṃ parīkṣeta
02.12.02 parvatānāṃ abhijñāta uddeśānāṃ bilaguha upatyakālayanagūḍhakhāteṣvantaḥ prasyandino jambūcūtatālaphalapakvaharidrābhedaguḍa(gūḍa?)haritālamanaḥśilākṣaudrahiṅgulukapuṇḍarīkaśukamayūrapattravarṇāḥ savarṇa udakoṣadhiparyantāścikkaṇā viśadā bhārikāśca rasāḥ kāñcanikāḥ
02.12.03 apsu niṣṭhyūtāḥ tailavadvisarpiṇaḥ ṣaṅkamalagrāhiṇaśca tāmrarūpyayoḥ śatād upari veddhāraḥ
02.12.04 tatpratirūpakaṃ ugragandharasaṃ śilājatu vidyāt
02.12.05 pītakāstāmrakāḥ tāmrapītakā vā bhūmiprastaradhātavo bhinnā nīlarājīvanto mudgamāṣakṛsaravarṇā vā dadhibindupiṇḍacitrā haridrāharītakīpadmapattraśaivalayakṛtplīhānavadyavarṇā bhinnāścuñcuvālukālekhābindusvastikavantaḥ sugulikā arciṣmantaḥ tāpyamānā na bhidyante bahuphenadhūmāśca suvarṇadhātavaḥ pratīvāpārthāḥ tāmrarūpyavedhanāḥ
02.12.06 śaṅkhakarpūrasphaṭikanavanītakapotapārāvatavimalakamayūragrīvāvarṇāḥ sasyakagomedakaguḍamatsyaṇḍikāvarṇāḥ kovidārapadmapāṭalīkalāyakṣaumātasīpuṣpavarṇāḥ sa-sīsāḥ sāñjanā visrā bhinnāḥ śvetābhāḥ kṛṣṇāḥ kṛṣṇābhāḥ śvetāḥ sarve vā lekhābinducitrā mṛdavo dhmāyamānā na sphuṭanti bahuphenadhūmāśca rūpyadhātavaḥ
02.12.07 sarvadhātūnāṃ gauravavṛddhau sattvavṛddhiḥ
02.12.08 teṣāṃ aśuddhā mūḍhagarbhā vā tīkṣṇamūtrakṣarabhāvitā rājavṛkṣavaṭapīlugopittarocanāmahiṣakharakarabhamūtraleṇḍapiṇḍabaddhāḥ tatpratīvāpāḥ tad'valepā vā viśuddhāḥ sravanti
02.12.09 yavamāṣatilapalāśapīlukṣārairgokṣīrājakṣīrairvā kadalīvajrakandapratīvapo mārdavakaraḥ
02.12.10ab madhumadhukaṃ ajāpayaḥ sa-tailaṃ ghṛtaguḍakiṇvayutaṃ sa-kandalīkam ।
02.12.10chd yad api śatasahasradhā vibhinnaṃ bhavati mṛdu tribhireva tanniṣekaiḥ
02.12.11 godantaśṛṅgapratīvāpo mṛdustambhanaḥ
02.12.12 bhārikaḥ snigdho mṛduśca prastaradhāturbhūmibhāgo vā piṅgalo haritaḥ pāṭalo lohito vā tāmradhātuḥ
02.12.13 kākamocakaḥ kapotarocanāvarṇaḥ śvetarājinaddho vā visraḥ sīsadhātuḥ
02.12.14 ūṣarakarburaḥ pakvaloṣṭhavarṇo vā trapudhātuḥ
02.12.15 kharumbaḥ pāṇḍurohitaḥ sinduvārapuṣpavarṇo vā tīkṣṇadhātuḥ
02.12.16 kākāṇḍabhujapattravarṇo vā vaikṛntakadhātuḥ
02.12.17 acchaḥ snigdhaḥ sa-prabho ghoṣavān śītaḥ tīvraḥ tanurāgaśca maṇidhātuḥ
02.12.18 dhātusamutthaṃ tajjātakarmānteṣu prayojayet
02.12.19 kṛtabhāṇḍavyavahāraṃ ekamukhaṃ, atyayaṃ cānyatra kartṛkretṛvikretṝṇāṃ sthāpayet
02.12.20 ākarikaṃ apaharantaṃ aṣṭaguṇaṃ dāpayed anyatra ratnebhyaḥ
02.12.21 stenaṃ anisṛṣṭa upajīvinaṃ ca baddhaṃ karma kārayet, daṇḍa upakāriṇaṃ ca
02.12.22 vyayakriyābhārikaṃ ākaraṃ bhāgena prakrayeṇa vā dadyāt, lāghavikaṃ ātmanā kārayet
02.12.23 lohādhyakṣaḥ tāmrasīsatrapuvaikṛntakārakūṭavṛttakaṃsatālalohakarmāntān kārayet, lohabhāṇḍavyavahāraṃ ca
02.12.24 lakṣaṇādhyakṣaścaturbhāgatāmraṃ rūpyarūpaṃ tīkṣṇatrapusīsāñjanānāṃ anyatamamāṣabījayuktaṃ kārayet - paṇaṃ ardhapaṇaṃ pādaṃ, aṣṭabhāgaṃ iti, pādājīvaṃ tāmrarūpaṃ - māṣakaṃ ardhamāṣakaṃ kākaṇīṃ ardhakākaṇīṃ iti
02.12.25 rūpadarśakaḥ paṇayātrāṃ vyāvahārikīṃ kośapraveśyāṃ ca sthāpayet
02.12.26 rūpikaṃ aṣṭakaṃ śataṃ, pañcakaṃ śataṃ vyājīṃ, pārīkṣikaṃ aṣṭabhāgikaṃ, śataṃ, pañcaviṃśatipaṇaṃ atyayaṃ ca anyatrakartṛkretṛvikretṛparīkṣitṛbhyaḥ
02.12.27 khany'dhyakṣaḥ śaṅkhavajramaṇimuktāpravālakṣārakarmāntān kārayet, paṇanavyavahāraṃ ca
02.12.28 lavaṇādhyakṣaḥ pākamuktaṃ lavaṇabhāgaṃ prakrayaṃ ca yathākālaṃ saṅgṛhṇīyād, vikrayācca mūlyaṃ rūpaṃ vyājīṃ ca
02.12.29 āgantulavaṇaṃ ṣaḍbhāgaṃ dadyāt
02.12.30 dattabhāgavibhāgasya vikrayaḥ, pañcakaṃ śataṃ vyājīṃ rūpaṃ rūpikaṃ ca
02.12.31 kretā śulkaṃ rājapaṇyacchedānurūpaṃ ca vaidharaṇaṃ dadyāt, anyatra kretā ṣaṭchataṃ atyayaṃ ca
02.12.32 vilavaṇaṃ uttamaṃ daṇḍaṃ dadyād, aniṣṛṣṭa upajīvī cānyatra vānaprasthebhyaḥ
02.12.33 śrotriyāḥ tapasvino viṣṭayaśca bhaktalavaṇaṃ hareyuḥ
02.12.34 ato'nyo lavaṇakṣāravargaḥ śulkaṃ dadyāt
02.12.35ab evaṃ mūlyaṃ ca bhāgaṃ ca vyājīṃ parighaṃ atyayam ।
02.12.35chd śulkaṃ vaidharaṇaṃ daṇḍaṃ rūpaṃ rūpikaṃ eva ca
02.12.36ab khanibhyo dvādaśavidhaṃ dhātuṃ paṇyaṃ ca saṃharet ।
02.12.36chd evaṃ sarveṣu paṇyeṣu sthāpayen mukhasaṅgraham
02.12.37ab ākaraprabhaḥ kośaḥ kośād daṇḍaḥ prajāyate ।
02.12.37chd pṛthivī kośadaṇḍābhyāṃ prāpyate kośabhūṣaṇā  (iti)
   Chapt .   Superintendent of gold in the RorkShop
02.13.01 suvarṇādhyakṣaḥ suvarṇarajatakarmāntānāṃ asambandhāveśanacatuḥśālāṃ ekadvārāṃ akṣaśālāṃ kārayet
02.13.02 viśikhāmadhye sauvarṇikaṃ śilpavantaṃ abhijātaṃ prātyayikaṃ ca sthāpayet
02.13.03 jāmbūnadaṃ śātakumbhaṃ hāṭakaṃ vaiṇavaṃ śṛṅgaśuktijaṃ jātarūpaṃ rasaviddhaṃ ākara udgataṃ ca suvarṇam
02.13.04 kiñjalkavarṇaṃ mṛdu snigdhaṃ anādi bhrājiṣṇu ca śreṣṭhaṃ, raktapītakaṃ madhyamaṃ, raktaṃ avaram
02.13.05 śreṣṭhānāṃ pāṇḍu śvetaṃ cāprāptakam
02.13.06 tad yenāprāptakaṃ taccaturguṇena sīsena śodhayet
02.13.07 sīsānvayena bhidyamānaṃ śuṣkapaṭalairdhmāpayet
02.13.08 rūkṣatvād bhidyamānaṃ tailagomaye niṣecayet
02.13.09 ākara udgataṃ sīsānvayena bhidyamānaṃ pākapattrāṇi kṛtvā gaṇḍikāsu kuṭṭayet, kadalīvajrakandakalke vā niṣecayet
02.13.10 tuttha udgataṃ gauḍikaṃ kāmbukaṃ cākravālikaṃ ca rūpyam
02.13.11 śvetaṃ snigdhaṃ mṛdu ca śreṣṭham
02.13.12 viparyaye sphoṭanaṃ ca duṣṭam
02.13.13 tatsīsacaturbhāgena śodhayet
02.13.14 udgatacūlikaṃ acchaṃ bhrājiṣṇu dadhivarṇaṃ ca śuddham
02.13.15 śuddhasya eko hāridrasya suvarṇo varṇakaḥ
02.13.16 tataḥ śulbakākaṇy।uttarāpasāritā ācatuḥsīmāntād iti ṣoḍaśa varṇakāḥ
02.13.17 suvarṇaṃ pūrvaṃ nikaṣya paścād varṇikāṃ nikaṣayet
02.13.18 samarāgalekhaṃ animna unnate deśe nikaṣitaṃ, parimṛditaṃ parilīḍhaṃ nakhāntarād vā gairikeṇāvacūrṇitaṃ upadhiṃ vidyāt
02.13.19 jātihiṅgulukena puṣpakāsīsena vā gomūtrabhāvitena digdhenāgrahastena saṃspṛṣṭaṃ suvarṇaṃ śvetībhavati
02.13.20 sa-kesaraḥ snigdho mṛdurbhājiṣṇuśca nikaṣarāgaḥ śreṣṭhaḥ
02.13.21 kāliṅgakaḥ tāpīpāṣāṇo vā mudgavarṇo nikaṣaḥ śreṣṭhaḥ
02.13.22 samarāgī vikrayakrayahitaḥ
02.13.23 hasticchavikaḥ saharitaḥ pratirāgī vikrayahitaḥ
02.13.24 sthiraḥ paruṣo viṣamavarṇaścāpratirāgī krayahitaḥ
02.13.25 chedaścikkaṇaḥ samavarṇaḥ ślakṣṇo mṛdurbhājiṣṇuśca śreṣṭhaḥ
02.13.26 tāpo bahir'ntaśca samaḥ kiñjalkavarṇaḥ kuraṇḍakapuṣpavarṇo vā śreṣṭhaḥ
02.13.27 śyāvo nīlaścāprāptakaḥ
02.13.28 tulāpratimānaṃ pautavādhyakṣe vakṣyāmaḥ
02.13.29 tena upadeśena rūpyasuvarṇaṃ dadyād ādadīta ca
02.13.30 akṣaśālāṃ anāyukto na upagacchet
02.13.31 abhigacchann ucchedyaḥ
02.13.32 āyukto vā sarūpyasuvarṇaḥ tena eva jīyeta
02.13.33 vicitavastrahastaguhyāḥ kāñcanapṛṣatatvaṣṭṛtapanīyakāravo dhmāyakacarakapāṃsudhāvakāḥ praviśeyurniṣkaseyuśca
02.13.34 sarvaṃ ca eṣāṃ upakaraṇaṃ aniṣṭhitāśca prayogāḥ tatra evāvatiṣṭheran
02.13.35 gṛhītaṃ suvarṇaṃ dhṛtaṃ ca prayogaṃ karaṇamadhye dadyāt
02.13.36 sāyaṃ prātaśca lakṣitaṃ kartṛkārayitṛmudrābhyāṃ nidadhyāt
02.13.37 kṣepaṇo guṇaḥ kṣudrakaṃ iti karmāṇi
02.13.38 kṣepaṇaḥ kācārpaṇādīni
02.13.39 guṇaḥ sūtravānādīni
02.13.40 ghanaṃ suṣiraṃ pṛṣatādiyuktaṃ kṣudrakaṃ iti
02.13.41 arpayet kācakarmaṇaḥ pañcabhāgaṃ kāñcanaṃ daśabhāgaṃ kaṭumānam
02.13.42 tāmrapādayuktaṃ rūpyaṃ rūpyapādayuktaṃ vā suvarṇaṃ saṃskṛtakaṃ, tasmād rakṣet
02.13.43 pṛṣatakācakarmaṇaḥ trayo hi bhāgāḥ paribhāṇḍaṃ dvau vāstukaṃ, catvāro vā vāstukaṃ trayaḥ paribhāṇḍam
02.13.44 tvaṣṭṛkarmaṇaḥ śulbabhāṇḍaṃ samasuvarṇena samyūhayet
02.13.45 rūpyabhāṇḍaṃ ghanaṃ suṣiraṃ vā suvarṇārdhenāvalepayet
02.13.46 caturbhāgasuvarṇaṃ vā vālukāhiṅgulukasya rasena cūrṇena vā vāsayet ।
02.13.47 tapanīyaṃ jyeṣṭhaṃ suvarṇaṃ surāgaṃ samasīsātikrāntaṃ pākapattrapakvaṃ saindhavikayā ujjvālitaṃ nīlapītaśvetaharitaśukapattravarṇānāṃ prakṛtirbhavati
02.13.48 tīkṣṇaṃ cāsya mayūragrīvābhaṃ śvetabhaṅgaṃ cimicimāyitaṃ pītacūrṇitaṃ kākaṇikaḥ suvarṇarāgaḥ
02.13.49 tāraṃ upaśuddhaṃ vā - asthitutthe catuḥ samasīse catuḥ śuṣkatutthe catuḥ kapāle trirgomaye dvirevaṃ saptadaśatutthātikrāntaṃ saindhavikayā ujjvālitam
02.13.50 etasmāt kākaṇy।uttaramād vimāṣād iti suvarṇe deyaṃ, paścād rāgayogaḥ, śvetatāraṃ bhavati ।
02.13.51 trayo'ṃśāḥ tapanīyasya dvātriṃśadbhāgaśvetatāraṃ ūrcchitāḥ tat śvetalohitakaṃ bhavati
02.13.52 tāmraṃ pītakaṃ karoti
02.13.53 tapanīyaṃ ujjvālya rāgatribhāgaṃ dadyāt, pītarāgaṃ bhavati
02.13.54 śvetatārabhāgau dvāvekaḥ tapanīyasya mudgavarṇaṃ karoti
02.13.55 kālāyasasyārdhabhāgābhyaktaṃ kṛṣṇaṃ bhavati
02.13.56 pratilepinā rasena dviguṇābhyaktaṃ tapanīyaṃ śukapattravarṇaṃ bhavati
02.13.57 tasyārambhe rāgaviśeṣeṣu prativarṇikāṃ gṛhṇīyāt
02.13.58 tīkṣṇatāmrasaṃskāraṃ ca budhyeta
02.13.59 tasmād vajramaṇimuktāpravālarūpāṇāṃ apaneyimānaṃ ca rūpyasuvarṇabhāṇḍabandhapramāṇāni ca
02.13.60ab samarāgaṃ samadvandvaṃ asaktapṛṣataṃ sthiram ।
02.13.60chd supramṛṣṭaṃ asampītaṃ vibhaktaṃ dhāraṇe sukham
02.13.61ab abhinītaṃ prabhāyuktaṃ saṃsthānaṃ adhuraṃ samam ।
02.13.61chd manonetrābhirāmaṃ ca tapanīyaguṇāḥ smṛtāḥ  (iti)
   Chapt .   Activity of the goldsmitH in the market-highRay
02.14.01 sauvarṇikaḥ paurajānapadānāṃ rūpyasuvarṇaṃ āveśanibhiḥ kārayet
02.14.02 nirdiṣṭakālakāryaṃ ca karma kuryuḥ, anirdiṣṭakālaṃ kāryāpadeśam
02.14.03 kāryasyānyathākaraṇe vetananāśaḥ, taddviguṇaśca daṇḍaḥ
02.14.04 kālātipātane pādahīnaṃ vetanaṃ taddviguṇaśca daṇḍaḥ
02.14.05 yathāvarṇapramāṇaṃ nikṣepaṃ gṛhṇīyuḥ tathāvidhaṃ evārpayeyuḥ
02.14.06 kālāntarād api ca tathāvidhaṃ eva pratigṛhṇīyuḥ, anyatra kṣīṇapariśīrṇābhyām
02.14.07 āveśanibhiḥ suvarṇapudgalalakṣaṇaprayogeṣu tattaj jānīyāt
02.14.08 taptakaladhautakayoḥ kākaṇikaḥ suvarṇe kṣayo deyaḥ
02.14.09 tīkṣṇakākaṇī - rūpyadviguṇaḥ - rāgaprakṣepaḥ, tasya ṣaḍbhāgaḥ kṣayaḥ
02.14.10 varṇahīne māṣāvare pūrvaḥ sāhasadaṇḍaḥ, pramāṇahīne madhyamaḥ, tulāpratimāna upadhāvuttamaḥ, kṛtabhāṇḍa upadhau ca
02.14.11 sauvarṇikenādṛṣṭaṃ anyatra vā prayogaṃ kārayato dvādaśapaṇo daṇḍaḥ
02.14.12 karturdviguṇaḥ sa-apasāraścet
02.14.13 anapasāraḥ kaṇṭakaśodhanāya nīyeta
02.14.14 kartuśca dviśato daṇḍaḥ paṇacchedanaṃ vā
02.14.15 tulāpratimānabhāṇḍaṃ pautavahastāt krīṇīyuḥ
02.14.16 anyathā dvādaśapaṇo daṇḍaḥ
02.14.17 ghanaṃ suṣiraṃ samyūhyaṃ avalepyaṃ saṅghātyaṃ vāsitakaṃ ca kārukarma
02.14.18 tulāviṣamaṃ apasāraṇaṃ visrāvaṇaṃ peṭakaḥ piṅkaśca iti haraṇa upāyāḥ
02.14.19 samnāminyutkīrṇikā bhinnamastaka upakaṇṭhī kuśikyā sakaṭukakṣyā parivelyā'yaskāntā ca duṣṭatulāḥ
02.14.20 rūpyasya dvau bhāgāvekaḥ śulbasya tripuṭakam
02.14.21 tenākarod gataṃ apasāryate tattripuṭakāpasāritam
02.14.22 śulbena śulbāpasāritaṃ, vellakena vellakāpasāritaṃ, śulbārdhasāreṇa hemnā hemāpasāritam
02.14.23 mūkamūṣā pūtikiṭṭaḥ karaṭukamukhaṃ nālī sandaṃśo joṅganī suvarcikālavaṇaṃ tad eva suvarṇaṃ ityapasāraṇamārgāḥ
02.14.24 pūrvapraṇihitā vā piṇḍavālukā mūṣābhedād agniṣṭhād uddhriyante
02.14.25 paścād bandhane ācitakapattraparīkṣāyāṃ vā rūpyarūpeṇa parivartanaṃ visrāvaṇaṃ, piṇḍavālukānāṃ lohapiṇḍavālukābhirvā
02.14.26 gāḍhaścābhyuddhāryaśca peṭakaḥ samyūhyāvalepyasaṅghātyeṣu kriyate
02.14.27 sīsarūpaṃ suvarṇapattreṇāvaliptaṃ abhyantaraṃ aṣṭakena baddhaṃ gāḍhapeṭakaḥ
02.14.28 sa eva paṭalasampuṭeṣvabhyuddhāryaḥ
02.14.29 pattraṃ āśliṣṭaṃ yamakapattraṃ vā'valepyeṣu kriyate
02.14.30 śulbaṃ tāraṃ vā garbhaḥ pattrāṇāṃ saṅghātyeṣu kriyate
02.14.31 śulbarūpaṃ suvarṇapattrasaṃhataṃ pramṛṣṭaṃ supārśvaṃ, tad eva yamakapattrasaṃhataṃ pramṛṣṭaṃ tāmratārarupaṃ ca uttaravarṇakaḥ
02.14.32 tad ubhayaṃ tāpanikaṣābhyāṃ nihśabda ullekhanābhyāṃ vā vidyāt
02.14.33 abhyuddhāryaṃ badarāmle lavaṇa udake vā sādayanti iti peṭakaḥ
02.14.34 ghane suṣire vā rūpe suvarṇamṛnmālukāhiṅgulukakalpo vā tapto'vatiṣṭhate
02.14.35 dṛḍhavāstuke vā rūpe vālukāmiśraṃ jatu gāndhārapaṅko vā tapto'vatiṣṭhate
02.14.36 tayoḥ tāpanaṃ avadhvaṃsanaṃ vā śuddhiḥ
02.14.37 sa-paribhāṇḍe vā rūpe lavaṇaṃ ulkayā kaṭuśarkarayā taptaṃ avatiṣṭhate
02.14.38 tasya kvāthanaṃ śuddhiḥ
02.14.39 abhrapaṭalaṃ aṣṭakena dviguṇavāstuke vā rūpe badhyate
02.14.40 tasyāpihitakācakasya udake nimajjata ekadeśaḥ sīdati, paṭalāntareṣu vā sūcyā bhidyate
02.14.41 maṇayo rūpyaṃ suvarṇaṃ vā ghanasuṣirāṇāṃ piṅkaḥ
02.14.42 tasya tāpanaṃ avadhvaṃsanaṃ vā śuddhiḥ । iti piṅkaḥ
02.14.43 tasmād vajramaṇimuktāpravālarūpāṇāṃ jātirūpavarṇapramāṇapudgalalakṣaṇānyupalabheta
02.14.44 kṛtabhāṇḍaparīkṣāyāṃ purāṇabhāṇḍapratisaṃskāre vā catvāro haraṇa upāyāḥ - parikuṭṭanaṃ avacchedanaṃ ullekhanaṃ parimardanaṃ vā
02.14.45 peṭakāpadeśena pṛṣataṃ guṇaṃ piṭakāṃ vā yat pariśātayanti tatparikuṭṭanam
02.14.46 yaddviguṇavāstukānāṃ vā rūpe sīsarūpaṃ prakṣipyābhyantaraṃ avacchindanti tad avacchedanam
02.14.47 yad ghanānāṃ tīkṣṇena ullikhanti tad ullekhanam
02.14.48 haritālamanaḥśilāhiṅgulukacūrṇānāṃ anyatamena kuruvindacūrṇena vā vastraṃ samyūhya yat parimṛdnanti tat parimardanam
02.14.49 tena sauvarṇarājatāni bhāṇḍāni kṣīyante, na ca eṣāṃ kiñcid avarugṇaṃ bhavati
02.14.50 bhagnakhaṇḍaghṛṣṭānāṃ samyūhyānāṃ sadṛśenānumānaṃ kuryāt
02.14.51 avalepyānāṃ yāvad utpāṭitaṃ tāvad utpāṭyānumānaṃ kuryāt
02.14.52 virūpāṇāṃ vā tāpanaṃ udakapeṣaṇaṃ ca bahuśaḥ kuryāt
02.14.53 avakṣepaḥ pratimānaṃ agnirgaṇḍikā bhaṇḍikādhikaraṇī piñchaḥ sūtraṃ cellaṃ bollanaṃ śira utsaṅgo makṣikā svakāya īkṣā dṛtirudakaśarāvaṃ agniṣṭhaṃ iti kācaṃ vidyāt
02.14.54 rājatānāṃ visraṃ malagrāhi paruṣaṃ prastīnaṃ vivarṇaṃ vā duṣṭaṃ iti vidyāt
02.14.55ab evaṃ navaṃ ca jīrṇaṃ ca virūpaṃ cāpi bhāṇḍakam ।
02.14.55chd parīkṣetātyayaṃ ca eṣāṃ yathā uddiṣṭaṃ prakalpayet  (iti)
   Chapt .   Superintendent of the magashin
02.15.01 koṣṭhāgārādhyakṣaḥ sītārāṣṭrakrayimaparivartakaprāmityakāpamityakasaṃhanikānyajātavyayapratyāya upasthānānyupalabhet
02.15.02 sītā'dhyakṣa upanītaḥ sasyavarṇakaḥ sītā
02.15.03 piṇḍakaraḥ ṣaḍbhāgaḥ senābhaktaṃ baliḥ kara utsaṅgaḥ pārśvaṃ pārihīṇikaṃ aupāyanikaṃ kauṣṭheyakaṃ ca rāṣṭram
02.15.04 dhānyamūlyaṃ kośanirhāraḥ prayogapratyādānaṃ ca krayimam
02.15.05 sasyavarṇānāṃ arghāntareṇa vinimayaḥ parivartakaḥ
02.15.06 sasyayācanaṃ anyataḥ prāmityakam
02.15.07 tad eva pratidānārthaṃ āpamityakam
02.15.08 kuṭṭakarocakasaktuśuktapiṣṭakarma tajjīvaneṣu tailapīḍanamaudracākrikeṣvikṣūṇāṃ ca kṣārakarma saṃhanikā
02.15.09 naṣṭaprasmṛtādiranyajātaḥ
02.15.10 vikṣepavyādhitāntarārambhaśeṣaṃ ca vyayapratyāyaḥ
02.15.11 tulāmānāntaraṃ hastapūraṇaṃ utkaro vyājī paryuṣitaṃ prārjitaṃ ca upasthānam । iti
02.15.12 dhānyasnehakṣāralavaṇānāṃ dhānyakalpaṃ sītā'dhyakṣe vakṣyāmaḥ
02.15.13 sarpistailavasāmajjānaḥ snehāḥ
02.15.14 phāṇitaguḍamatsyaṇḍikākhaṇḍaśarkarāḥ kṣāravargaḥ
02.15.15 saindhavasāmudrabiḍayavakṣārasauvarcala udbhedajā lavaṇavargaḥ
02.15.16 kṣaudraṃ mārdvīkaṃ ca madhu
02.15.17 ikṣurasaguḍamadhuphāṇitajāmbavapanasānāṃ anyatamo meṣaśṛṅgīpippalīkvāthābhiṣuto māsikaḥ ṣāṇmāsikaḥ sāṃvatsariko vā cidbhiṭorvāruka ikṣukāṇḍāmraphalāmalakāvasutaḥ śuddho vā śuktavargaḥ
02.15.18 vṛkṣāmlakaramardāmravidalāmalakamātuluṅgakolabadarasauvīrakaparūṣakādiḥ phalāmlavargaḥ
02.15.19 dadhidhānyāmlādirdravāmlavargaḥ
02.15.20 pippalīmaricaśṛṅgiberā'jājīkirātatiktagaurasarṣapakustumburucorakadamanakamaruvakaśigrukāṇḍādiḥ kaṭukavargaḥ
02.15.21 śuṣkamatsyamāṃsakandamūlaphalaśākādi ca śākavargaḥ
02.15.22 tato'rdhaṃ āpad'rthaṃ jānapadānāṃ sthāpayed, ardhaṃ upayuñjīta
02.15.23 navena cānavaṃ śodhayet
02.15.24 kṣuṇṇaghṛṣṭapiṣṭabhṛṣṭānāṃ ārdraśuṣkasiddhānāṃ ca dhānyānāṃ vṛddhikṣayapramāṇāni pratyakṣīkurvīta
02.15.25 kodravavrīhīṇāṃ ardhaṃ sāraḥ, śālīnāṃ ardhabhāga ūnaḥ, tribhāga ūno varakāṇām
02.15.26 priyaṅgūṇāṃ ardhaṃ sāro navabhāgavṛddhiśca
02.15.27 udārakaḥ tulyaḥ, yavā godhūmāśca kṣuṇṇāḥ, tilā yavā mudgamāṣāśca ghṛṣṭāḥ
02.15.28 pañcabhāgavṛddhirgodhūmaḥ, saktavaśca
02.15.29 pāda ūnā kalāyacamasī
02.15.30 mudgamāṣāṇāṃ ardhapāda ūnā
02.15.31 śaumbyānāṃ ardhaṃ sāraḥ, tribhāga ūno masūrāṇām
02.15.32 piṣṭaṃ āmaṃ kulmāṣāścādhyardhaguṇāḥ
02.15.33 dviguṇo yāvakaḥ, pulākaḥ, piṣṭaṃ ca siddham
02.15.34 kodravavaraka udārakapriyaṅgūṇāṃ triguṇaṃ annaṃ, caturguṇaṃ vrīhīṇāṃ, pañcaguṇaṃ śālīnām
02.15.35 timitaṃ aparānnaṃ dviguṇaṃ, ardhādhikaṃ virūḍhānām
02.15.36 pañcabhāgavṛddhirbhṛṣṭānām
02.15.37 kalāyo dviguṇaḥ, lājā bharujāśca
02.15.38 ṣaṭkaṃ tailaṃ atasīnām
02.15.39 nimbakuśāmrakapitthādīnāṃ pañcabhāgaḥ
02.15.40 caturbhāgikāḥ tilakusumbhamadhūka iṅgudīsnehāḥ
02.15.41 kārpāsakṣaumāṇāṃ pañcapale palaṃ sūtram
02.15.42 pañcadroṇe śālīnāṃ dvādaśāḍhakaṃ taṇḍulānāṃ kalabhabhojanaṃ, ekādaśakaṃ vyālānāṃ, daśakaṃ aupavāhyānāṃ navakaṃ sāmnāhyānāṃ, aṣṭakaṃ pattīnāṃ, saptakaṃ mukhyānāṃ, ṣaṭkaṃ devīkumārāṇāṃ, pañcakaṃ rājñāṃ, akhaṇḍapariśuddhānāṃ vā tuaṇḍulānāṃ prasthaḥ
02.15.43 taṇḍulānāṃ prasthaḥ caturbhāgaḥ sūpaḥ sūpaṣoḍaśo lavaṇasyāṃśaḥ caturbhāgaḥ sarpiṣaḥ tailasya vā ekaṃ āryabhaktaṃ puṃsaḥ
02.15.44 ṣaḍbhāgaḥ sūpaḥ ardhasnehaṃ avarāṇām
02.15.45 pāda ūnaṃ strīṇām
02.15.46 ardhaṃ bālānām
02.15.47 māṃsapalaviṃśatyā snehārdhakuḍubaḥ paliko lavaṇasyāṃśaḥ kṣārapalayogo dvidharaṇikaḥ kaṭukayogo dadhnuścārdhaprasthaḥ
02.15.48 tena uttaraṃ vyākhyātam
02.15.49 śākānāṃ adhyardhaguṇaḥ, śuṣkāṇāṃ dviguṇaḥ, sa caiva yogaḥ
02.15.50 hasty'śvayoḥ tad'dhyakṣe vidhāpramāṇaṃ vakṣyāmaḥ
02.15.51 balīvardānāṃ māṣadroṇaṃ yavānāṃ vā pulākaḥ, śeṣaṃ aśvavidhānam
02.15.52 viśeṣo ghāṇapiṇyākatulā, kaṇakuṇḍakaṃ daśāḍhakaṃ vā
02.15.53 dviguṇaṃ mahiṣa uṣṭrāṇām
02.15.54 ardhadroṇaṃ kharapṛṣatarohitānām
02.15.55 āḍhakaṃ eṇakuraṅgāṇām
02.15.56 ardhāḍhakaṃ aja eḍakavarāhāṇāṃ, dviguṇaṃ vā kaṇakuṇḍakam
02.15.57 prasthodanaḥ śunām
02.15.58 haṃsakrauñcamayūrāṇāṃ ardhaprasthaḥ
02.15.59 śeṣāṇāṃ ato mṛgapaśupakṣivyālānāṃ ekabhaktād anumānaṃ grāhayet
02.15.60 aṅgārāṃḥ tuṣān lohakarmāntabhittilepyānāṃ hārayet
02.15.61 kaṇikā dāsakarmakarasūpakārāṇāṃ, ato'nyad audanikāpūpikebhyaḥ prayacchet
02.15.62 tulāmānabhāṇḍaṃ rocanīdṛṣanmusala ulūkhalakuṭṭakarocakayantrapattrakaśūrpacālanikākaṇḍolīpiṭakasammārjanyaśca upakaraṇāni
02.15.63 mārjakarakṣakadharakamāyakamāpakadāyakadāpakaśalākāpratigrāhakadāsakarmakaravargaśca viṣṭiḥ
02.15.64ab uccairdhānyasya nikṣepo mūtāḥ kṣārasya saṃhatāḥ ।
02.15.64chd mṛtkāṣṭhakoṣṭhāḥ snehasya pṛthivī lavaṇasya ca  (iti)
   Chapt .   Director of trade
02.16.01 paṇyādhyakṣaḥ sthalajalajānāṃ nānāvidhānāṃ paṇyānāṃ sthalapathavāripatha upayātānāṃ sāraphalgv'rghāntaraṃ priyāpriyatāṃ ca vidyāt, tathā vikṣepasaṅkṣepakrayavikrayaprayogakālān
02.16.02 yacca paṇyaṃ pracuraṃ syāt tad ekīkṛtyārghaṃ āropayet
02.16.03 prāpte'rghe vā'rghāntaraṃ kārayet
02.16.04 svabhūmijānāṃ rājapaṇyānāṃ ekamukhaṃ vyavahāraṃ sthāpayet, parabhūmijānāṃ anekamukham
02.16.05 ubhayaṃ ca prajānāṃ anugraheṇa vikrāpayet
02.16.06 sthūlaṃ api ca lābhaṃ prajānāṃ aupaghātikaṃ vārayet
02.16.07 ajasrapaṇyānāṃ kāla uparodhaṃ saṅkuladoṣaṃ vā na utpādayet
02.16.08 bahumukhaṃ vā rājapaṇyaṃ vaidehakāḥ kṛtārghaṃ vikrīṇīran
02.16.09 chedānurūpaṃ ca vaidharaṇaṃ dadyuḥ
02.16.10 ṣoḍaśabhāgo mānavyājī, viṃśatibhāgaḥ tulāmānaṃ, gaṇyapaṇyānāṃ ekādaśabhāgaḥ
02.16.11 parabhūmijaṃ paṇyaṃ anugraheṇāvāhayet
02.16.12 nāvikasārthavāhebhyaśca parihāraṃ āyatikṣamaṃ dadyāt
02.16.13 anabhiyogaścārtheṣvāgantūnāṃ, anyatra sabhyā upakāribhyaḥ
02.16.14 paṇyādhiṣṭhātāraḥ paṇyamūlyaṃ ekamukhaṃ kāṣṭhadroṇyāṃ ekacchidrāpidhānāyāṃ nidadhyuḥ
02.16.15 ahnaścāṣṭame bhāge paṇyādhyakṣasyārpayeyuḥ - idaṃ vikrītaṃ, idaṃ śeṣam iti
02.16.16 tulāmānabhāṇḍaṃ cārpayeyuḥ
02.16.17 iti svaviṣaye vyākhyātam
02.16.18 paraviṣaye tu - paṇyapratipaṇyayorarghaṃ mūlyaṃ cāgamayya śulkavartanyā''tivāhikagulmataradeyabhaktabhāgavyayaśuddhaṃ udayaṃ paśyet
02.16.19 asatyudaye bhāṇḍanirvahaṇena paṇyapratipaṇyānayanena vā lābhaṃ paśyet
02.16.20 tataḥ sārapādena sthalavyavahāraṃ adhvanā kṣemeṇa prayojayet
02.16.21 aṭavy'ntapālapurarāṣṭramukhyaiśca pratisaṃsargaṃ gacched anugrahārtham
02.16.22 āpadi sāraṃ ātmānaṃ vā mokṣayet
02.16.23 ātmano vā bhūmiṃ prāptaḥ sarvadeyaviśuddhaṃ vyavahareta
02.16.24 vāripathe vā yānabhāgakapathy'danapaṇyapratipaṇyārghapramāṇayātrākālabhayapratīkārapaṇyapattanacāritrāṇyupalabheta
02.16.25ab nadīpathe ca vijñāya vyavahāraṃ caritrataḥ ।
02.16.25chd yato lābhaḥ tato gacched alābhaṃ parivarjayet  (iti)
   Chapt .   Director of forest produce
02.17.01 kupyādhyakṣo dravyavanapālaiḥ kupyaṃ ānāyayet
02.17.02 dravyavanakarmāntāṃśca prayojayet
02.17.03 dravyavanacchidrāṃ ca deyaṃ atyayaṃ ca sthāpayed anyatrāpadbhyaḥ
02.17.04 kupyavargaḥ - śākatiniśadhanvanārjunamadhūkatilakasālaśiṃśapā'rimedarājādanaśirīṣakhadirasaralatālasarjāśvakarṇasomavalkakuśāmrapriyakadhavādiḥ sāradāruvargaḥ
02.17.05 uṭajacimiyacāpaveṇuvaṃśasātinakaṇṭakabhāllūkādirveṇuvargaḥ
02.17.06 vetraśīkavallīvāśīśyāmalatānāgalatā''dirvallīvargaḥ
02.17.07 mālatīmūrvā'rkaśaṇagavedhukā'tasy।ādirvalkavargaḥ
02.17.08 muñjabalbajādi rajjubhāṇḍam
02.17.09 tālītālabhūrjānāṃ pattram
02.17.10 kiṃśukakusumbhakuṅkumānāṃ puṣpam
02.17.11 kandamūlaphalādirauṣadhavargaḥ
02.17.12 kālakūṭavatsanābhahālāhalameṣaśṛṅgamustākuṣṭhamahāviṣavellitakagaurārdrabālakamārkaṭahaimavatakāliṅgakadāradakāṅkolasāraka uṣṭrakādīni viṣāṇi, sarpāḥ kīṭāśca ta eva kumbhagatāḥ viṣavargaḥ
02.17.13 godhāserakadvīpy।ṛkṣaśiṃśumārasiṃhavyāghrahastimahiṣacamarasṛmarakhaḍgagomṛgagavayānāṃ carmāsthipittasnāyv'kṣidantaśṛṅgakhurapucchāni, anyeṣāṃ vā'pi mṛgapaśupakṣivyālānām
02.17.14 kālāyasatāmravṛttakaṃsasīsatrapuvaikṛntakārakūṭāni lohāni
02.17.15 vidalamṛttikāmayaṃ bhāṇḍam
02.17.16 aṅgāratuṣabhasmāni, mṛgapaśupakṣivyālavāṭāḥ kāṣṭhatṛṇavāṭāśca । iti
02.17.17ab bahirantaśca karmāntā vibhaktāḥ sārvabhāṇḍikāḥ ।
02.17.17chd ājīvapurarakṣā'rthāḥ kāryāḥ kupya upajīvinā  (iti)
   Chapt .   Superintendent of the armoury
02.18.01 āyudhāgārādhyakṣaḥ sāṅgrāmikaṃ daurgakarmikaṃ parapurābhighātikaṃ ca yantraṃ āyudhaṃ āvaraṇaṃ upakaraṇaṃ ca tajjātakāruśilpibhiḥ kṛtakarmapramāṇakālavetanaphalaniṣpattibhiḥ kārayet, svabhūmiṣu ca sthāpayet
02.18.02 sthānaparivartanaṃ ātapapravātapradānaṃ ca bahuśaḥ kuryāt
02.18.03 ūṣma upasnehakrimibhirupahanyamānaṃ anyathā sthāpayet
02.18.04 jātirūpalakṣaṇapramāṇāgamamūlyanikṣepaiśca upalabheta
02.18.05 sarvatobhadrajāmadagnyabahumukhaviśvāsaghātisaṅghāṭīyānakaparjanyakabāhu।ūrdhvabāhv'rdhabāhūni sthitayantrāṇi
02.18.06 pāñcālikadevadaṇḍasūkarikāmusalayaṣṭihastivārakatālavṛntamudgaragadāspṛktalākuddālāsphāṭima utpāṭima udghāṭimaśataghnitriśūlacakrāṇi calayantrāṇi
02.18.07 śaktiprāsakuntahāṭakabhiṇḍipālaśūlatomaravarāhakarṇakaṇayakarpaṇatrāsikādīni ca hulamukhāni
02.18.08 tālacāpadāravaśārṅgāṇi kārmukakodaṇḍadrūṇā dhanūṃṣi
02.18.09 mūrvā'rkaśanagavedhuveṇusnāyūni jyāḥ
02.18.10 veṇuśaraśalākādaṇḍāsananārācāśca iṣavaḥ
02.18.11 teṣāṃ mukhāni chedanabhedanatāḍanānyāyasāsthidāravāṇi
02.18.12 nistriṃśamaṇḍalāgrāsiyaṣṭayaḥ khaḍgāḥ
02.18.13 khaḍgamahiṣavāraṇaviṣāṇadāruveṇumūlāni tsaravaḥ
02.18.14 paraśukuṭhārapaṭṭasakhanitrakuddālakrakacakāṇḍacchedanāḥ kṣurakalpāḥ
02.18.15 yantragoṣpaṇamuṣṭipāṣāṇarocanīdṛṣadaścāśmāyudhāni
02.18.16 lohajālikāpaṭṭakavacasūtrakaṅkaṭaśiṃśumārakakhaḍgidhenukahastigocarmakhuraśṛṅgasaṅghātaṃ varmāṇi
02.18.17 śirastrāṇakaṇṭhatrāṇakūrpāsakañcukavāravāṇapaṭṭanāga udarikāḥ peṭīcarmahastikarṇatālamūladhamanikākapāṭakiṭikā'pratihatabalāhakāntāścāvaraṇāṇi
02.18.18 hastirathavājināṃ yogyābhāṇḍaṃ ālaṅkārikaṃ samnāhakalpanāśca upakaraṇāni
02.18.19 aindrajālikaṃ aupaniṣadikaṃ ca karma
02.18.20ab karmāntānāṃ ca - icchāṃ ārambhaniṣpattiṃ prayogaṃ vyājaṃ uddayam ।
02.18.20chd kṣayavyayau ca jānīyāt kupyānāṃ āyudha īśvaraḥ  (iti)
   Chapt .   Standardization of Rights and measures
02.19.01 pautavādhyakṣaḥ pautavakarmāntān kārayet
02.19.02 dhānyamāṣā daśa suvarṇamāṣakaḥ, pañca vā guñjāḥ
02.19.03 te ṣoḍaśa suvarṇaḥ karṣo vā
02.19.04 catuṣkarṣaṃ palam
02.19.05 aṣṭāśītirgaurasarṣapā rūpyamāṣakaḥ
02.19.06 te ṣoḍaśa dharaṇaṃ, śaumbyāni vā viṃśatiḥ
02.19.07 viṃśatitaṇḍulaṃ vajradharaṇam
02.19.08 ardhamāṣakaḥ māṣakaḥ dvau catvāraḥ aṣṭau māṣakāḥ suvarṇo dvau catvāraḥ, aṣṭau suvarṇāḥ daśa viṃśatiḥ triṃśat catvāriṃśat śataṃ iti
02.19.09 tena dharaṇāni vyākhyātāni
02.19.10 pratimānānyayomayāni māgadhamekalaśailamayāni yāni vā na udakapradehābhyāṃ vṛddhiṃ gaccheyuruṣṇena vā hrāsam
02.19.11 ṣaḍaṅgulād ūrdhvaṃ aṣṭāṅgula uttarā daśa tulāḥ kārayet lohapalād ūrdhvaṃ ekapala uttarāḥ, yantraṃ ubhayataḥśikyaṃ vā
02.19.12 pañcatriṃśatpalalohāṃ dvisaptaty'ṅgulāyāmāṃ samavṛttāṃ kārayet
02.19.13 tasyāḥ pañcapalikaṃ maṇḍalaṃ baddhvā samakaraṇaṃ kārayet
02.19.14 tataḥ karṣa uttaraṃ palaṃ pala uttaraṃ daśapalaṃ dvādaśa pañcadaśa viṃśatiriti padāni kārayet
02.19.15 tata āśatād daśa uttaraṃ kārayet
02.19.16 akṣeṣu nāndīpinaddhaṃ kārayet
02.19.17 dviguṇalohāṃ tulāṃ ataḥ ṣaṇṇavaty'ṅgulāyāmāṃ parimāṇīṃ kārayet
02.19.18 tasyāḥ śatapadād ūrdhvaṃ viṃśatiḥ pañcāśat śataṃ iti padāni kārayet
02.19.19 viṃśatitauliko bhāraḥ
02.19.20 daśadhāraṇikaṃ palam
02.19.21 tatpalaśataṃ āyamānī
02.19.22 pañcapalāvarā vyāvahārikī bhājanyantaḥpurabhājanī ca
02.19.23 tāsāṃ ardhadharaṇāvaraṃ palaṃ, dvipalāvaraṃ uttaralohaṃ, ṣaḍ'ṅgulāvarāścāyāmāḥ
02.19.24 pūrvayoḥ pañcapalikaḥ prayāmo māṃsalohalavaṇamaṇivarjam
02.19.25 kāṣṭhatulā aṣṭahastā padavatī pratimānavatī mayūrapadādhiṣṭhitā
02.19.26 kāṣṭhapañcaviṃśatipalaṃ taṇḍulaprasthasādhanam
02.19.27 eṣa pradeśo bahv'lpayoḥ
02.19.28 iti tulāpratimānaṃ vyākhyātam
02.19.29 atha dhānyamāṣadvipalaśataṃ droṇaṃ āyamānaṃ, saptāśītipalaśataṃ ardhapalaṃ ca vyāvahārikaṃ, pañcasaptatipalaśataṃ bhājanīyaṃ, dviṣaṣṭipalaśataṃ ardhapalaṃ cāntaḥpurabhājanīyam
02.19.30 teṣāṃ āḍhakaprasthakuḍubāścaturbhāgāvarāḥ
02.19.31 ṣoḍaśadroṇā khārī
02.19.32 viṃśatidroṇikaḥ kumbhaḥ
02.19.33 kumbhairdaśabhirvahaḥ
02.19.34 śuṣkasāradārumayaṃ samaṃ caturbhāgaśikhaṃ mānaṃ kārayet, antaḥśikhaṃ vā
02.19.35 rasasya tu surāyāḥ puṣpaphalayoḥ tuṣāṅgārāṇāṃ sudhāyāśca śikhāmānaṃ dviguṇa uttarā vṛddhiḥ
02.19.36 sa-pādapaṇo droṇamūlyaṃ āḍhakasya pāda ūnaḥ, ṣaṇmāṣakāḥ prasthasya, māṣakaḥ kuḍubasya
02.19.37 dviguṇaṃ rasādīnāṃ mānamūlyam
02.19.38 viṃśatipaṇāḥ pratimānasya
02.19.39 tulāmūlyaṃ tribhāgaḥ
02.19.40 caturmāsikaṃ prātivedhanikaṃ kārayet
02.19.41 apratividdhasyātyayaḥ sa-pādaḥ saptaviṃśatipaṇaḥ
02.19.42 prātivedhanikaṃ kākaṇīkaṃ aharahaḥ pautavādhyakṣāya dadyuḥ
02.19.43 dvātriṃśadbhāgaḥ taptavyājī sarpiṣaḥ, catuḥṣaṣṭibhāgaḥ tailasya
02.19.44 pañcāśad bhāgo mānasrāvo dravāṇām
02.19.45 kuḍubārdhacatur'ṣṭabhāgāni mānāni kārayet
02.19.46 kuḍubāścatur'śītirvārakaḥ sarpiṣo mataḥ
02.19.47 catuḥṣaṣṭiḥ tu tailasya pādaśca ghaṭikā'nayoḥ
   Chapt .   Measures of space and time
02.20.01 mānādhyakṣyo deśakālamānaṃ vidyāt
02.20.02 aṣṭau paramāṇavo rathacakravipruṭ
02.20.03 tā aṣṭau likṣā
02.20.04 tā aṣtau yūkā
02.20.05 tā aṣṭau yavamadhyaḥ
02.20.06 aṣṭau yavamadhyā aṅgulam
02.20.07 madhyamasya puruṣasya madhyamāyā anugulyā madhyaprakarṣo vā'ṅgulam
02.20.08 catur'ṅgulo dhanurgrahaḥ
02.20.09 aṣṭāṅgulā dhanurmuṣṭiḥ
02.20.10 dvādaśāṅgulā vitastiḥ, chāyāpauruṣaṃ ca
02.20.11 caturdaśāṅgulaṃ śamaḥ śalaḥ parīrayaḥ padaṃ ca
02.20.12 dvivitastiraratniḥ prājāpatyo hastaḥ
02.20.13 sa-dhanurgrahaḥ pautavavivītamānam
02.20.14 sa-dhanurmuṣṭiḥ kuṣkuḥ kaṃso vā
02.20.15 dvicatvāriṃśad'ṅgulaḥ takṣṇaḥ krākacanikakiṣkuḥ skandhāvāradurgarājaparigrahamānam
02.20.16 catuṣpañcāśad'ṅgulaḥ kūpyavanahastaḥ
02.20.17 catur'śīty'ṅgulo vyāmo rajjumānaṃ khātapauruṣaṃ ca
02.20.18 catur'ratnirdaṇḍo dhanurnālikā pauruṣaṃ ca gārhapatyam
02.20.19 aṣṭaśatāṅgulaṃ dhanuḥ pathiprākāramānaṃ pauruṣaṃ cāgnicityānām
02.20.20 ṣaṭkaṃso daṇḍo brahmadeyātithyamānam
02.20.21 daśadaṇḍo rajjuḥ
02.20.22 dvirajjukaḥ parideśaḥ
02.20.23 trirajjukaṃ nivartanaṃ ekataḥ
02.20.24 dvidaṇḍādhiko bāhuḥ
02.20.25 dvidhanuḥsahasraṃ gorutam
02.20.26 caturgorutaṃ yojanam
02.20.27 iti deśamānam
02.20.28 kālamānaṃ ata ūrdhvam
02.20.29 tuṭo lavo nimeṣaḥ kāṣṭhā kallā nālikā muhūrtaḥ pūrvāparabhāgau divaso rātriḥ pakṣo māsa ṛturayanaṃ saṃvatsaro yugaṃ iti kālāḥ
02.20.30 dvau tuṭau lavaḥ
02.20.31 dvau lavau nimeṣaḥ
02.20.32 pañcanimeṣāḥ kāṣṭhāḥ
02.20.33 triṃśatkāṣṭhāḥ kalāḥ
02.20.34 catvāriṃśatkalāḥ nālikā
02.20.35 suvarṇamāṣakāścatvāraścatur'ṅgulāyāmāḥ kumbhacchidraṃ āḍhakaṃ ambhaso vā nālikā
02.20.36 dvināliko muhūrtaḥ
02.20.37 pañcadaśamuhūrto divaso rātriśca caitre cāśvayuje ca māsi bhavataḥ
02.20.38 tataḥ paraṃ tribhirmuhūrtairanyataraḥ ṣaṇmāsaṃ vardhate hrasate ca iti
02.20.39 chāyāyāṃ aṣṭapauruṣyāṃ aṣṭādaśabhāgaśchedaḥ, ṣaṭpauruṣyāṃ caturdaśabhāgaḥ, tripauruṣyāṃ aṣṭabhāgaḥ, dvipauruṣyāṃ ṣaḍbhāgaḥ, pauruṣyāṃ caturbhāgaḥ, aṣṭāṅgulāyāṃ trayo daśabhāgāḥ, catur'ṅgulāyāṃ trayo'ṣṭabhāgāḥ, acchāyo madhyāhna iti
02.20.40 parāvṛtte divase śeṣaṃ evaṃ vidyāt
02.20.41 āṣāḍhe māsi naṣṭacchāyo madhyāhno bhavati
02.20.42 ataḥ paraṃ śrāvaṇādīnāṃ ṣaṇmāsānāṃ dvy'ṅgula uttarā māghādīnāṃ dvy'ṅgulāvarā chāyā iti
02.20.43 pañcadaśāhorātrāḥ pakṣaḥ
02.20.44 somāpyāyanaḥ śuklaḥ
02.20.45 somāvacchedano bahulaḥ
02.20.46 dvipakṣo māsaḥ
02.20.47 triṃśad'horātraḥ karmamāsaḥ
02.20.48 sa-ardhaḥ sauraḥ
02.20.49 ardhanyūnaścāndramāsaḥ
02.20.50 saptaviṃśatirnākṣatramāsaḥ
02.20.51 dvātriṃśad balamāsaḥ
02.20.52 pañcatriṃśad aśvavāhāyāḥ
02.20.53 catvāriṃśaddhastivāhāyāḥ
02.20.54 dvau māsāvṛtuḥ
02.20.55 śrāvaṇaḥ prauṣṭhapadaśca varṣāḥ
02.20.56 āśvayujaḥ kārttikaśca śarat
02.20.57 mārgaśīrṣaḥ pauṣaśca hemantaḥ
02.20.58 māghaḥ phālgunaśca śiśiraḥ
02.20.59 caitro vaiśākhaśca vasantaḥ
02.20.60 jyeṣṭhāmūlīya āṣāḍhaśca grīṣmaḥ
02.20.61 śiśirādyuttarāyaṇam
02.20.62 varṣādi dakṣiṇāyanam
02.20.63 dvy'yanaḥ saṃvatsaraḥ
02.20.64 pañcasaṃvatsaro yugam । iti
02.20.65ab divasasya haratyarkaḥ ṣaṣṭibhāgaṃ ṛtau tataḥ ।
02.20.65chd karotyekaṃ ahaśchedaṃ tathā eva ekaṃ ca candramāḥ
02.20.66ab evaṃ ardhatṛtīyānāṃ abdānāṃ adhimāsakam ।
02.20.66chd grīṣme janayataḥ pūrvaṃ pañcābdānte ca paścimam  (iti)
   Chapt .   Collector of chostums and tolls
02.21.01 śulkādhyakṣaḥ śulkaśālāṃ dhvajaṃ ca prānmukhaṃ udanmukhaṃ vā mahādvārābhyāśe niveśayet
02.21.02 śulkādāyinaścatvāraḥ pañca vā sārtha upayātān vaṇijo likheyuḥ - ke kutastyāḥ kiyatpaṇyāḥ kva cābhijñānaṃ mudrā vā kṛtā iti
02.21.03 amudrāṇāṃ atyayo deyadviguṇaḥ
02.21.04 kūṭamudrāṇāṃ śulkāṣṭaguṇo daṇḍaḥ
02.21.05 bhinnamudrāṇāṃ atyayo ghaṭikāsthāne sthānam
02.21.06 rājamudrāparivartane nāmakṛte vā sa-pādapaṇikaṃ vahanaṃ dāpayet
02.21.07 dhvajamūla upasthitasya pramāṇaṃ arghaṃ ca vaidehikāḥ paṇyasya brūyuḥ etatpramāṇenārgheṇa paṇyaṃ idaṃ kaḥ kretā iti
02.21.08 triruddha uṣitaṃ arthibhyo dadyāt
02.21.09 kretṛsaṅgharṣe mūlyavṛddhiḥ sa-śulkā kośaṃ gacchet
02.21.10 śulkabhayāt paṇyapramāṇa mūlyaṃ vā hīnaṃ bruvataḥ tad atiriktaṃ rājā haret
02.21.11 śulkaṃ aṣṭaguṇaṃ vā dadyāt
02.21.12 tad eva niviṣṭapaṇyasya bhāṇḍasya hīnaprativarṇakenārghāpakarṣaṇe sārabhāṇḍasya phalgubhāṇḍena praticchādane ca kuryāt
02.21.13 pratikretṛbhayād vā paṇyamūlyād upari mūlyaṃ vardhayato mūlyavṛddhiṃ rājā haret, dviguṇaṃ vā śulkaṃ kuryāt
02.21.14 tad evāṣṭaguṇaṃ adhyakṣasyac । chādayataḥ
02.21.15 tasmād vikrayaḥ paṇyānāṃ dhṛto mito gaṇito vā kāryaḥ, tarkaḥ phalgubhāṇḍānāṃ ānugrāhikāṇāṃ ca
02.21.16 dhvajamūlaṃ atikrāntānāṃ cākṛtaśulkānāṃ śulkād aṣṭaguṇo daṇḍaḥ
02.21.17 pathika utpathikāḥ tad vidyuḥ
02.21.18 vaivāhikaṃ anvāyanaṃ aupāyikaṃ yajñakṛtyaprasavanaimittikaṃ deva ijyācaula upanayanagodānavratadīkṣā''diṣu kriyāviśeṣeṣu bhāṇḍaṃ ucchulkaṃ gacchet
02.21.19 anyathāvādinaḥ steyadaṇḍaḥ
02.21.20 kṛtaśulkenākṛtaśulkaṃ nirvāhayato dvitīyaṃ ekamudrayā bhittvā paṇyapuṭaṃ apaharato vaidehakasya tacca tāvacca daṇḍaḥ
02.21.21 śulkasthānād gomayapalālaṃ pramāṇaṃ kṛtvā'paharata uttamaḥ sāhasadaṇḍaḥ
02.21.22 śastravarmakavacaloharatharatnadhānyapaśūnāṃ anyatamaṃ anirvāhyaṃ nirvāhayato yathā'vaghuṣito daṇḍaḥ paṇyanāśaśca
02.21.23 teṣāṃ anyatamasyānayane bahireva ucchulko vikrayaḥ
02.21.24 antapālaḥ sa-pādapaṇikāṃ vartanīṃ gṛhṇīyāt paṇyavahanasya, paṇikāṃ ekakhurasya, paśūnāṃ ardhapaṇikāṃ kṣudrapaśūnāṃ pādikāṃ, aṃsabhārasya māṣikām
02.21.25 naṣṭāpahṛtaṃ ca pratividadhyāt
02.21.26 vaideśyaṃ sārthaṃ kṛtasāraphalgubhāṇḍavicayanaṃ abhijñānaṃ mudrāṃ ca dattvā preṣayed adhyakṣasya
02.21.27 vaidehakavyañjano vā sārthapramāṇaṃ rājñaḥ preṣayet
02.21.28 tena pradeśena rājā śulkādhyakṣasya sārthapramāṇaṃ upadiśet sarvajñakhyāpanārtham
02.21.29 tataḥ sārthaṃ adhyakṣo'bhigamya brūyāt idaṃ amuṣyāṃ uṣya ca sārabhāṇḍaṃ phalgubhāṇḍaṃ ca, na nihūhitavyaṃ, eṣa rājñaḥ prabhāvaḥ iti
02.21.30 nihūhataḥ phalgubhāṇḍaṃ śulkāṣṭaguṇo daṇḍaḥ, sārabhāṇḍaṃ sarvāpahāraḥ
02.21.31ab rāṣṭrapīḍākaraṃ bhāṇḍaṃ ucchindyād aphalaṃ ca yat ।
02.21.31chd mahā upakāraṃ ucchulkaṃ kuryād bījaṃ ca durlabham  (iti)
   Chapt .   Tariff of duties and tolls
02.22.01 bāhyaṃ ābhyantaraṃ cātithyam
02.22.02 niṣkrāmyaṃ praveśyaṃ ca śulkam
02.22.03 praveśyānāṃ mūlyapañcabhāgaḥ
02.22.04 puṣpaphalaśākamūlakandavāllikyabījaśuṣkamatsyamāṃsānāṃ ṣaḍbhāgaṃ gṛhṇīyāt
02.22.05 śaṅkhavajramaṇimuktāpravālahārāṇāṃ tajjātapuruṣaiḥ kārayet kṛtakarmapramāṇakālavetanaphalaniṣpattibhiḥ
02.22.06 kṣaumadukūlakrimitānakaṅkaṭaharitālamanaḥśilā'ñjanahiṅgulukalohavarṇadhātūnāṃ candanāgurukaṭukakiṇvāvarāṇāṃ carmadantāstaraṇaprāvaraṇakrimijātānāṃ āja eḍakasya ca daśabhāgaḥ pañcadaśabhāgo vā
02.22.07 vastracatuṣpadadvipadasūtrakārpāsagandhabhaiṣajyakāṣṭhaveṇuvalkalacarmamṛdbhāṇḍānāṃ dhānyasnehakṣāralavaṇamadyapakvānnādīnāṃ ca viṃśatibhāgaḥ pañcaviṃśatibhāgo vā
02.22.08 dvārādeyaṃ śulkaṃ pañcabhāgaḥ ānugrāhikaṃ vā yathādeśa upakāraṃ sthāpaytet
02.22.09 jātibhūmiṣu ca paṇyānāṃ vikrayaḥ
02.22.10 khanibhyo dhātupaṇyādāne ṣaṭchataṃ atyayaḥ
02.22.11 puṣpaphalavāṭebhyaḥ puṣpaphalādāne catuṣpañcāśatpaṇo daṇḍaḥ
02.22.12 ṣaṇḍebhyaḥ śākamūlakandādāne pāda ūnaṃ dvipañcāśatpaṇo daṇḍaḥ
02.22.13 kṣetrebhyaḥ sarvasasyādāne tripañcāśatpaṇaḥ
02.22.14 paṇo'dhyardhapaṇaśca sītā'tyayaḥ
02.22.15ab ato navapurāṇāṃ deśajāticaritrataḥ ।
02.22.15chd paṇyānāṃ sthāpayecśuklaṃ atyayaṃ cāpakārataḥ  (iti)
   Chapt .   Superintendent of yarns (and textiles) 
02.23.01 sūtrādhyakṣaḥ sūtravarmavastrarajjuvyavahāraṃ tajjātapuruṣaiḥ kārayet
02.23.02 ūrṇāvalkakārpāsatūlaśaṇakṣaumāṇi ca vidhavānyaṅgākanyāpravrajitādaṇḍapratikāriṇībhī rūpājīvāmātṛkābhirvṛddharājadāsībhirvyuparata upasthānadevadāsībhiśca kartayet
02.23.03 ślakṣṇasthūlamadhyatāṃ ca sūtrasya viditvā vetanaṃ kalpayet, bahv'lpatāṃ ca
02.23.04 sūtrapramāṇa jñātvā tailāmalaka udvartanairetā anugṛhṇīyāt
02.23.05 tithiṣu pratimānadānaiśca karma kārayitavyāḥ
02.23.06 sūtrahrāse vetanahrāso dravyasārāt
02.23.07 kṛtakarmapramāṇakālavetanaphalaniṣpattibhiḥ kārubhiśca karma kārayet, pratisaṃsargaṃ ca gacchet
02.23.08 kṣaumadukūlakrimitānarāṅkavakārpāsasūtravānakarmāntāṃśca prayuñjāno gandhamālyadānairanyaiścāupagrāhikairārādhayet
02.23.09 vastrāstaraṇaprāvaraṇavikalpān utthāpayet
02.23.10 kaṅkaṭakarmāntāṃśca tajjātakāruśilpibhiḥ kārayet
02.23.11 yāścāniṣkāsinyaḥ proṣitā vidhavā nyaṅgāḥ kanyakā vā''tmānaṃ bibhṛyuḥ tāḥ svadāsībhiranusārya sa-upagrahaṃ karma kārayitavyāḥ
02.23.12 svayaṃ āgacchantīnāṃ vā sūtraśālāṃ pratyuṣasi bhāṇḍavetanavinimayaṃ kārayet
02.23.13 sūtraparīkṣā'rthamātraḥ pradīpaḥ
02.23.14 striyā mukhasandarśane'nyakāryasambhāṣāyāṃ vā pūrvaḥ sāhasadaṇḍaḥ, vetanakālātipātane madhyamaḥ, akṛtakarmavetanapradāne ca
02.23.15 gṛhītvā vetanaṃ karmākurvatyā aṅguṣṭhasandaṃśaṃ dāpayet, bhakṣitāpahṛtāvaskanditānāṃ ca
02.23.16 vetaneṣu ca karmakarāṇāṃ aparādhato daṇḍaḥ
02.23.17 rajjuvartakairvarmakāraiśca svayaṃ saṃsṛjyeta
02.23.18 bhāṇḍāni ca varatrādīni vartayet
02.23.19ab sūtravalkamayī rajjurvaratrā vaitravaiṇavīḥ ।
02.23.19chd sāmnāhyā bandhanīyāśca yānayugyasya karayet  (iti)
   Chapt .   Director of agriculture
02.24.01 sītā'dhyakṣaḥ kṛṣitantraśulbavṛkṣāyurvedajñaḥ tajjñasakho vā sarvadhānyapuṣpaphalaśākakandamūlavāllikyakṣaumakārpāsabījāni yathākālaṃ gṛhṇīyāt
02.24.02 bahuhalaparikṛṣṭāyāṃ svabhūmau dāsakarmakaradaṇḍapratikartṛbhirvāpayet
02.24.03 karṣaṇayantra upakaraṇabalīvardaiśca eṣāṃ asaṅgaṃ kārayet, kārubhiśca karmārakuṭṭākamedakarajjuvartakasarpagrāhādibhiśca
02.24.04 teṣāṃ karmaphalavinipāte tatphalahānaṃ daṇḍaḥ
02.24.05 ṣoḍaśadroṇaṃ jāṅgalānāṃ varṣapramāṇaṃ, adhyardhaṃ ānūpānāṃ deśavāpānāṃ, ardhatrayodaśāśmakānāṃ, trayoviṃśatiravantīnāṃ, amitaṃ aparāntānāṃ haimanyānāṃ ca, kulyā''vāpānāṃ ca kālataḥ
02.24.06 varṣatribhāgaḥ pūrvapaścimamāsayoḥ, dvau tribhāgau madhyamayoḥ - suṣamārūpam
02.24.07 tasya upaladhirbṛhaspateḥ sthānagamanagarbhādhānebhyaḥ śukra udayāstamayacārebhyaḥ sūryasya prakṛtivaikṛtācca
02.24.08 sūryād bījasiddhiḥ, bṛhaspateḥ sasyānāṃ stambakāritā, śukrād vṛṣṭiḥ । iti
02.24.09ab trayaḥ saptāhikā meghā aśītiḥ kaṇaśīkarāḥ ।
02.24.09chd ṣaṣṭirātapameghānāṃ eṣā vṛṣṭiḥ samā hitā
02.24.10ab vātaṃ ātapayogaṃ ca vibhajan yatra varṣati ।
02.24.10chd trīn karīṣāṃśca janayaṃḥ tatra sasyāgamo dhruvaḥ
02.24.11 tataḥ prabhūta udakaṃ alpa udakaṃ vā sasyaṃ vāpayet
02.24.12 śālivrīhikodravatilapriyaṅgu।udārakavarakāḥ pūrvavāpāḥ
02.24.13 mudgamāṣaśaimbyā madhyavāpāḥ
02.24.14 kusumbhamasūrakulatthayavagodhūmakalāyātasīsarṣapāḥ paścādvāpāḥ
02.24.15 yathā।ṛtuvaśena vā bījavāpāḥ
02.24.16 vāpātiriktaṃ ardhasītikāḥ kuryuḥ, svavīrya upajīvino vā caturthapañcabhāgikāḥ
U2.24.17 yathā iṣṭaṃ anavasitabhāgaṃ dadyuḥ, anyatra kṛcchrebhyaḥ
U2.24.18 svasetubhyo hastaprāvartimaṃ udakabhāgaṃ pañcamaṃ dadyuḥ, skandhaprāvartimaṃ caturthaṃ, srotoyantraprāvartimaṃ ca tṛtīyaṃ, caturthaṃ nadīsarastaṭākakūpa uddhāṭam
U2.24.19 karma udakapramāṇena kaidāraṃ haimanaṃ graiṣmikaṃ vā sasyaṃ sthāpayet
U2.24.20 śāly।ādi jyeṣṭhaṃ, ṣaṇḍo madhyamaḥ, ikṣuḥ pratyavaraḥ
02.24.21 ikṣavo hi bahv।ābādhā vyayagrāhiṇaśca
02.24.22 phenāghāto vallīphalānāṃ, parīvāhāntāḥ pippalīmṛdvīka ikṣūṇāṃ, kūpaparyantāḥ śākamūlānāṃ, haraṇīparyantā haritakānāṃ, pālyo lavānāṃ gandhabhaiṣajya uśīrahrīberapiṇḍālukādīnām
02.24.23 yathāsvaṃ bhūmiṣu ca sthālyāścānūpyāścoṣadhīḥ sthāpayet
02.24.24 tuṣārapāyanamuṣṇaśoṣaṇaṃ cāsaptarātrād iti dhānyabījānāṃ, trirātraṃ vā pañcarātraṃ vā kośīdhānyānāṃ, madhughṛtasūkaravasābhiḥ śakṛdyuktābhiḥ kāṇḍabījānāṃ chedalepo, madhughṛtena kandānāṃ, asthibījānāṃ śakṛd।ālepaḥ, śākhināṃ gartadāho go'sthiśakṛdbhiḥ kāle dauhrdaṃ ca
02.24.25 prarūḍhāṃścāśuṣkakaṭumatsyāṃśca snuhikṣīreṇa pāyayet
02.24.26ab kārpāsasāraṃ nirmokaṃ sarpasya ca samāharet ।
02.24.26chd na sarpāḥ tatra tiṣṭhanti dhūmo yatra eṣa tiṣṭhati
02.24.27 sarvajījānāṃ tu prathamavāpe suvarṇa udakasamplutāṃ pūrvamuṣṭiṃ vāpayed, amuṃ ca mantraṃ brūyāt - prajāpataye kāśyapāya devāya ca namaḥ sadā । sītā me ṛdhyatāṃ devī bījeṣu ca dhaneṣu ca
02.24.28 ṣaṇḍavāṭagopālakadāsakarmakarebhyo yathāpuruṣaparivāpaṃ bhaktaṃ kuryāt, sa-pādapaṇikaṃ ca māsaṃ dadyāt
02.24.29 karmānurūpaṃ kārubhyo bhaktavetanam
02.24.30 praśīrṇaṃ ca puṣpaphalaṃ devakāryārthaṃ vrīhiyavaṃ āgrayaṇārthaṃ śrotriyāḥ tapasvinaścāhareyuḥ, rāśimūlaṃ uñchavṛttayaḥ
02.24.31ab yathākālaṃ ca sasyādi jātaṃ jātaṃ praveśayet ।
02.24.31chd na kṣetre sthāpayet kiñcit palālaṃ api paṇḍitaḥ
02.24.32ab prākārāṇāṃ samucchrayān valabhīrvā tathāvidhāḥ ।
02.24.32chd na saṃhatāni kurvīta na tucchāni śirāṃsi ca
02.24.33ab khalasya prakarān kuryān maṇḍalānte samāśritān ।
02.24.33chd anagnikāḥ sa-udakāśca khale syuḥ parikarmiṇaḥ  (iti)
   Chapt .   Controller of spiritual liquors
02.25.01 surā'dhyakṣaḥ surākiṇvavyavahārān durge janapade skandhāvāre vā tajjātasurākiṇvavyavahāribhiḥ kārayed, ekamukhaṃ anekamukhaṃ vā vikrayakrayavaśena vā
02.25.02 ṣaṭśataṃ atyayaṃ anyatra kartṛkretṛvikretṝṇāṃ sthāpayet
02.25.03 grāmād anirṇayaṇaṃ asampātaṃ ca surāyāḥ, pramādabhayāt karmasu ñjirdiṣṭānāṃ, maryādātikramabhayād āryāṇāṃ, utsāhabhayācca tīṣkṇānām
02.25.04 lakṣitaṃ alpaṃ vā caturbhāgaṃ ardhakuḍubaṃ kuḍubaṃ ardhaprasthaṃ prasthaṃ vā iti jñātaśaucā nirhareyuḥ
02.25.05 pānāgāreṣu vā pibeyurasañcāriṇaḥ
02.25.06 nikṣepa upanidhiprayogāpahṛtānāṃ aniṣṭa upagatānāṃ ca dravyāṇāṃ jñānārthaṃ asvāmikaṃ kupyaṃ hiraṇyaṃ ca upalabhya niṣkeptāraṃ anyatra vyapadeśena grāhayed, ativyayakartāraṃ anāyativyayaṃ ca
02.25.07 na cānargheṇa kālikāṃ vā surāṃ dadyād, anyatra duṣṭasurāyāḥ
02.25.08 tāṃ anyatra vikrāpayet
02.25.09 dāsakarmakarebhyo vā vetanaṃ dadyāt
02.25.10 vāhanapratipānaṃ sūkarapoṣaṇaṃ vā dadyāt
02.25.11 pānāgārāṇy'nekakakṣyāṇi vibhaktaśayanāsanavanti pāna uddeśāni gandhamālya udakavanti ṛtusukhāni kārayet
02.25.12 tatrasthāḥ prakṛty'utpattikau vyayau gūḍhā vidyuḥ, āgantūṃśca
02.25.13 kretṝṇāṃ mattasuptānāṃ alaṅkārātchādanahiraṇyāni ca vidyuḥ
02.25.14 tannāśe vaṇijaḥ tacca tāvacca daṇḍaṃ dadyuḥ
02.25.15 vaṇijaśḥ tu saṃvṛteṣu kakṣyāvibhāgeṣu svadāsībhiḥ peśalarūpābhirāgantūnāṃ vāstavyānāṃ cāryarūpāṇāṃ mattasuptānāṃ bhāvaṃ vidyuḥ
02.25.16 medakaprasannāsavāriṣṭamaireyamadhūnām
02.25.17 udakadroṇaṃ taṇḍulānāṃ ardhāḍhakaṃ trayaḥ prasthāḥ kiṇvasya iti medakayogaḥ
02.25.18 dvādaśāḍhakaṃ piṣṭasya pañca prasthāḥ kiṇvasya kramukatvakphalayukto vā jātisambhāraḥ prasannāyogaḥ
02.25.19 kapitthatulā phāṇitaṃ pañcataulikaṃ prastho madhuna ityāsavayogaḥ
U2.25.20 pād'dhiko jyeṣṭhaḥ pādahīnaḥ kaniṣṭhaḥ
U2.25.21 cikitsakapramāṇāḥ pratyekaśo vikārāṇāṃ ariṣṭāḥ
U2.25.22 meṣaśṛṅgītvakkvāthābhiṣuto guḍapratīvāpaḥ pippalīmaricasambhāraḥ triphalāyukto vā maireyaḥ
U2.25.23 guḍayuktānāṃ vā sarveṣāṃ triphalāsambhāraḥ
U2.25.24 mṛdvīkāraso madhu
u2.25.25 tasya svadeśo vyākhyānaṃ kāpiśāyanaṃ hārahūrakaṃ iti
U2.25.26 māṣakalanīdroṇamāmaṃ siddhaṃ vā tribhāgādhikataṇḍulaṃ moraṭādīnāṃ kārṣikabhāgayuktaṃ kiṇvabandhaḥ
02.25.27 pāṭhāloghratejovaty।elāvālukamadhukamadhurasāpriyaṅgudāruharidrāmaricapippalīnāṃ ca pañcakārṣikaḥ sambhārayogo medakasya prasannāyāśca
02.25.28 madhukaniryūhayuktā kaṭaśarkarā varṇaprasādanī ca
02.25.29 cocacitrakavilaṅgagajapippalīnāṃ ca kārṣikaḥ kramukamadhukamustālodhrāṇāṃ dvikārṣikaścāsavasambhāraḥ
02.25.30 daśabhāgaśca eṣāṃ bījabandhaḥ
02.25.31 prasannāyogaḥ śvetasurāyāḥ
02.25.32 sahakārasurā rasa uttarā bīja uttarā vā mahāsurā sambhārikī vā
02.25.33 tāsāṃ moraṭāpalāśapattūrameṣaśṛṅgīkarañjakṣīravṛkṣakaṣāyabhāvitaṃ dagdhakaṭaśarkarācūrṇaṃ loghracitrakavilaṅgapāṭhāmustākaliṅgayavadāruharidra indīvaraśatapuṣpāpāmārgasaptaparṇanimbāsphotakalkārdhayuktaṃ antarnakho muṣṭiḥ kumbhīṃ rājapeyāṃ prasādayati
02.25.34 phāṇitaḥ pañcapalikaścātra rasavṛddhirdeyaḥ
02.25.35 kuṭumbinaḥ kṛtyeṣu śvetasurāṃ, auṣadhārthaṃ vāriṣṭaṃ, anyad vā kartuṃ labheran
02.25.36 utsavasamājayātrāsu catur'haḥ sauriko deyaḥ
02.25.37 teṣvananujñātānāṃ prahavanāntaṃ daivasikaṃ atyayaṃ gṛhṇīyāt
02.25.38 surākiṇvavicayaṃ striyo bālāśca kuryuḥ
02.25.39 arājapaṇyāḥ pañcakaṃ śataṃ śulkaṃ dadyuḥ, surakāmedakāriṣṭamadhuphalāmlāmlaśīdhūnāṃ ca
02.25.40ab ahnaśca vikrayaṃ jñātvā vyājīṃ mānahiraṇyayoḥ ।
02.25.40chd tathā vaidharaṇaṃ kuryād ucitaṃ cānuvartayet  (iti)
   Chapt .   Supervisor of (animal-)slaughter
02.26.01 sūnā'dhyakṣaḥ pradiṣṭābhayānāṃ abhayavanavāsināṃ ca mṛgapaśupakṣimatsyānāṃ bandhavadhahiṃsāyāṃ uttamaṃ daṇḍaṃ kārayet, kuṭumbināṃ abhayavanaparigraheṣu madhyamam
02.26.02 apravṛttavadhānāṃ matsyapakṣiṇāṃ bandhavadhahiṃsāyāṃ pāda ūnasaptaviṃśatipaṇaṃ atyayaṃ kuryāt, mṛgapaśūnāṃ dviguṇam
02.26.03 pravṛttahiṃsānāṃ aparigṛhītānāṃ ṣaḍbhāgaṃ gṛhṇīyāt, matsyapakṣiṇāṃ daśabhāgaṃ vā'dhikaṃ, mṛgapaśūnāṃ śulkaṃ vā'dhikam
02.26.04 pakṣimṛgāṇāṃ jīvat ṣaḍbhāgaṃ abhayavaneṣu pramuñcet
02.26.05 sāmudrahasty'śvapuruṣavṛṣagardabhākṛtayo matsyāḥ sārasā nādeyāḥ taṭākakulyā udbhavā vā krauñca utkrośakadātyūhahaṃsacakravākajīvañjīvakabhṛṅgarājacakoramattakokilamayūraśukamadanaśārikā vihārapakṣiṇo maṅgalyāścānye'pi prāṇinaḥ pakṣimṛgā hiṃsābādhebhyo rakṣyāḥ
02.26.06 rakṣā'tikrame pūrvaḥ sāhasadaṇḍaḥ
02.26.07 mṛgapaśūnāṃ anasthimāṃsaṃ sadyohataṃ vikrīṇīran
02.26.08 asthimataḥ pratipātaṃ dadyuḥ
02.26.09 tulāhīne hīnāṣṭaguṇam
02.26.10 vatso vṛṣo dhenuśca eṣāṃ avadhyāḥ
02.26.11 ghnataḥ pañcāśatko daṇḍaḥ, kliṣṭaghātaṃ ghātayataśca
02.26.12 pariśūnaṃ aśiraḥpādāsthi vigandhaṃ svayaṃmṛtaṃ ca na vikrīṇīran
02.26.13 anyathā dvādaśapaṇo daṇḍaḥ
02.26.14ab duṣṭāḥ paśumṛgavyālā matsyaścābhayacāriṇaḥ ।
02.26.14chd anyatra guptisthānebhyo vadhabandhaṃ avāpnuyuḥ  (iti)
   Chapt .   Superintendent of courtesans
02.27.01 gaṇikā'dhyakṣo gaṇikā'nvayāṃ agaṇikā'nvayāṃ vā rūpayauvanaśilpasampannāṃ sahasreṇa gaṇikāṃ kārayet, kuṭumbārdhena pratigaṇikām
02.27.02 niṣpatitāpretayorduhitā bhaginī vā kuṭumbaṃ bhareta, mātā vā pratigaṇikāṃ sthāpayet
02.27.03 tāsāṃ abhāve rājā haret
02.27.04 saubhāgyālaṅkāravṛddhyā sahasreṇa vāraṃ kaniṣṭhaṃ madhyamaṃ uttamaṃ vā''ropayet chatrabhṛṅgāravyajanaśibikāpīṭhikāratheṣu ca viśeṣārtham
02.27.05 saubhāgyabhaṅge mātṛkāṃ kuryāt
02.27.06 niṣkrayaścaturviṃśatisāhasro gaṇikāyāḥ, dvādaśasāhasro gaṇikāputrasya
02.27.07 aṣṭavarṣāt prabhṛti rājñaḥ kuśīlavakarma kuryāt
02.27.08 gaṇikādāsī bhagnabhogā koṣṭhāgāre mahānase vā karma kuryāt
02.27.09 aviśantī sapādapaṇaṃ avaruddhā māsavetanaṃ dadyāt
02.27.10 bhogaṃ dāyamāyaṃ vyayaṃ āyatiṃ ca gaṇikāyā nibandhayet, ativyayakarma ca vārayet
02.27.11 mātṛhastād anyatra abharaṇanyāse sapādacatuṣpaṇo daṇḍaḥ
02.27.12 svāpateyaṃ vikrayaṃ ādhānaṃ vā nayantyāḥ sapādapañcāśatpaṇaḥ paṇo'rdhapaṇacchedane
02.27.13 akāmāyāḥ kumāryā vā sāhase uttamo daṇḍaḥ, sakāmāyāḥ pūrvaḥ sāhasadaṇḍaḥ
02.27.14 gaṇikāṃ akāmāṃ rundhato niṣpātayato vā vraṇavidāraṇena vā rūpaṃ।upaghnataḥ sahasraṃ daṇḍaḥ
02.27.15 sthānviśeṣeṇa vā daṇḍavṛddhiḥ āniṣkrayadviguṇāt
02.27.16 prāptādhikāraṃ gaṇikāṃ ghatayato niṣkrayatriguṇo daṇḍaḥ
02.27.17 mātṛkāduhitṛkārūpadāsīnāṃ ghāte uttamaḥ sāhasadaṇḍaḥ
02.27.18 sarvatra prathame'parādhe prathamaḥ, dvitīye dviguṇaḥ, tṛtīye triguṇaḥ, caturthe yathākāmī syāt
02.27.19 rājājñayā puruṣaṃ anabhigacchantī gaṇikā śiphāsahasraṃ labhīta, pañcasahasraṃ vā daṇḍaḥ
02.27.20 bhogaṃ gṛhītvā dviṣatyā bhogadviguṇo daṇḍaḥ
02.27.21 vasatibhogāpahāre bhogaṃ aṣṭaguṇaṃ dadyād anyatra vyādhipuruṣadoṣebhyaḥ
02.27.22 puruṣaṃ ghnatyāścitāpratāpe'psu praveśanaṃ vā
02.27.23 gaṇikābharaṇaṃ arthaṃ bhogaṃ vā'paharato'ṣṭaguṇo daṇḍaḥ
02.27.24 gaṇikā bhogaṃ āyatiṃ puruṣaṃ ca nivedayet
02.27.25 etena naṭanartakagāyanavādakavāgjīvanakuśīlavaplavakasaubhikacāraṇānāṃ strīvyavahāriṇāṃ striyo gūḍhājīvāśca vyākhyātāḥ
02.27.26 teṣāṃ tūryaṃ āgantukaṃ pañcapaṇaṃ prekṣāvetanaṃ dadyāt
02.27.27 rūpājīvā bhogadvayaguṇaṃ māsaṃ dadyuḥ
02.27.28 gītavādyapāṭhyanṛtyanāṭyākṣaracitravīṇāveṇumṛdaṅgaparacittajñānagandhamālyasamyūhanasaṃvādanasaṃvāhanavaiśikakalājñānāni gaṇikā dāsī raṅga upajīvinīśca grāhayato rājamaṇḍalād ājīvaṃ kuryāt
02.27.29 gaṇikāputrān raṅga upajīvināṃ ca mukhyānniṣpādayeyuḥ, sarvatālāvacarāṇāṃ ca
02.27.30ab saṃjñābhāṣā'ntarajñāśca striyaḥ teṣāṃ anātmasu ।
02.27.30chd cāraghātapramādārthaṃ prayojyā bandhuvāhanāḥ  (iti)
   Chapt .   Controller of shipping
02.28.01 nāv'dhyakṣaḥ samudrasamyānanadīmukhatarapracārān devasarovisaronadītarāṃśca sthānīyādiṣvavekṣeta
02.28.02 tadvelākūlagrāmāḥ klṛptaṃ dadyuḥ
02.28.03 matsyabandhakā naukābhāṭakaṃ ṣaḍbhāgaṃ dadyuḥ
02.28.04 pattanānuvṛttaṃ śulkabhāgaṃ vaṇijo dadyuḥ, yātrāvetanaṃ rājanaubhiḥ sampatantaḥ
02.28.05 śaṅkhamuktāgrāhiṇo naubhāṭakaṃ dadyuḥ, svanaubhirvā tareyuḥ
02.28.06 adhyakṣaśca eṣāṃ khany'dhyakṣeṇa vyākhyātaḥ
02.28.07 pattanādhyakṣanibaddhaṃ paṇyapattanacāritraṃ nāv'dhyakṣaḥ pālayet
02.28.08 mūḍhavātāhatā nāvaḥ pitā ivānugṛhṇīyāt
02.28.09 udakaprāptaṃ paṇyaṃ aśulkaṃ ardhaśulkaṃ vā kuryāt
02.28.10 yathānirdiṣṭāśca etāḥ paṇyapattanayātrākāleṣu preṣayet
02.28.11 samyātīrnāvaḥ kṣetrānugatāḥ śulkaṃ yācet
02.28.12 hiṃsrikā nirghātayet, amitraviṣayātigāḥ paṇyapattanacāritra upaghātikāśca
02.28.13 śāsakaniryāmakadārtrāśmigrāhaka utsecakādhiṣṭhitāśca mahānāvo hemantagrīṣmatāryāsu mahānadīṣu prayojayet, kṣudrikāḥ kṣudrikāsu varṣāsrāviṇīṣu
02.28.14 bādhatīrthāśca etāḥ kāryā rājadviṣṭakāriṇāṃ taraṇabhayāt
02.28.15 akāle'tīrthe ca tarataḥ pūrvaḥ sāhasadaṇḍaḥ
02.28.16 kāle tīrthe cāniṣṛṣṭatāriṇaḥ pāda ūnasaptaviṃśatipaṇaḥ tarātyayaḥ
02.28.17 kaivartakāṣṭatṛṇabhārapuṣpaphalavāṭaṣaṇḍagopālakānāṃ anatyayaḥ, sambhāvyadūtānupātināṃ ca senābhāṇḍaprayogāṇāṃ ca svataraṇaiḥ taratāṃ, bījabhaktadravya upaskarāṃścānūpagrāmāṇāṃ tārayatām
02.28.18 brāhmaṇapravrajitabālavṛddhavyādhitaśāsanaharagarbhiṇyo nāv'dhyakṣamudrābhiḥ tareyuḥ
02.28.19 kṛtapraveśāḥ pāraviṣayikāḥ sārthapramāṇā vā praviśeyuḥ
02.28.20 parasya bhāryāṃ kanyāṃ vittaṃ vā'paharantaṃ śavittaṃ vā'paharantaṃ śaṅkitaṃ āvignaṃ udbhāṇḍīkṛtaṃ mahābhāṇḍena mūrdhni bhāreṇāvacchādayantaṃ sadyogṛhītaliṅginaṃ aliṅginaṃ vā pravrajitaṃ alakṣyavyādhitaṃ bhayavikāriṇaṃ gūḍhasārabhāṇḍaśāsanaśastrāgniyogaṃ viṣahastaṃ dīrghapathikaṃ amudraṃ ca upagrāhayet
02.28.21 kṣudrapaśurmanuṣyaśca sabhāro māṣakaṃ dadyāt, śirobhāraḥ kāyabhāro gavāśvaṃ ca dvau, uṣṭramahiṣaṃ caturaḥ, pañca labhuyānaṃ, ṣaḍ goliṅgaṃ, sapta śakaṭaṃ, panyabhāraḥ pādam
02.28.22 tena bhāṇḍabhāro vyākhyātaḥ
02.28.23 dviguṇo mahānadīṣu taraḥ
02.28.24 klṛptaṃ ānūpagrāmā bhaktavetanaṃ dadyuḥ
02.28.25 pratyanteṣu tarāḥ śulkaṃ ātivāhikaṃ vartanīṃ ca gṛhṇīyuḥ, nirgacchataścāmudradravyasya bhāṇḍaṃ hareyuḥ, atibhāreṇāvelāyāṃ atirthe tarataśca
02.28.26 puruṣa upakaraṇahīnāyāṃ asaṃskṛtāyāṃ vā nāvi vipannāyāṃ nāv'dhhyakṣo naṣṭaṃ vinaṣṭaṃ vā'bhyāvahet
02.28.27ab saptāhavṛttāṃ āṣāḍhīṃ kārttikīṃ cāntarā taraḥ ।
02.28.27chd kārmikaḥ pratyayaṃ dadyānnityaṃ cāhnikaṃ āvahet  (iti)
   Chapt .   Superintendent of cattle
02.29.01 go'dhyakṣo vetana upagrāhikaṃ karapratikaraṃ bhagna utsṛṣṭakaṃ bhāgānupraviṣṭakaṃ vrajaparyagraṃ naṣṭaṃ vinaṣṭaṃ kṣīraghṛtasañjātaṃ ca upalabheta
02.29.02 gopālakapiṇḍārakadohakamanthakalubdhakāḥ śataṃ śataṃ dhenūnāṃ hiraṇyabhṛtāḥ pālayeyuḥ
02.29.03 kṣīraghṛtabhṛtā hi vatsān upahanyuḥ । iti vetana upagrāhikam
02.29.04 jaradgudhenugarbhiṇīpaṣṭhauhīvatsatarīṇāṃ samavibhāgaṃ rūpaśataṃ ekaḥ pālayet
02.29.05 ghṛtasyāṣṭau vārakān paṇikaṃ pucchaṃ aṅkacarma ca vārṣikaṃ dadyāt । iti karapratikaraḥ
02.29.06 vyādhitānyaṅgā'nanyadohīdurdohāputraghnīnāṃ ca samavibhāgaṃ rūpaśataṃ pālayantaḥ tajjātikaṃ bhāgaṃ dadyuḥ । iti bhagna utṣṛṣṭakam
02.29.07 paracakrāṭavībhayād anupraviṣṭānāṃ paśūnāṃ pālanadharmeṇa daśabhagaṃ dadyuḥ । iti bhāgānupraviṣṭakam
02.29.08 vatsā vatsatarā damyā vahino vṛṣā ukṣāṇaśca puṅgavāḥ, yugavāhanaśakaṭavahā vṛṣabhāḥ sūnāmahiṣāḥ pṛṣṭaskandhavāhinaśca mahiṣāḥ, vatsikā vatsatarī paṣṭahuhī garbhiṇī dhenuścāprajātā vandhyāśca gāvo mahiṣyaśca, māsadvimāsajātāḥ tāsāṃ upajā vatsā vatsikāśca
02.29.09 māsadvimāsajātān aṅkayet
02.29.10 māsadvimāsaparyuṣitaṃ aṅkayet
02.29.11 aṅkaṃ cihnaṃ varṇaṃ śṛṅgāntaraṃ ca lakṣaṇaṃ evaṃ upajā nibandhayet । iti vrajaparyagram
02.29.12 corahṛtaṃ anyayūthapraviṣṭaṃ avalīnaṃ vā naṣṭam
02.29.13 paṅkaviṣamavyādhijarātoyāhārāvasannaṃ vṛkṣataṭakāṣṭhaśilā'bhihataṃ īśānavyālasarpagrāhadāvāgnivipannaṃ vinaṣṭam
02.29.14 pramādād abhyāvaheyuḥ
02.29.15 evaṃ rūpāgraṃ vidyāt
02.29.16 svayaṃ hantā ghātayitā hartā hārayitā ca vadhyaḥ
02.29.17 parapaśūnāṃ rājāṅkena parivartayitā rūpasya pūrvaṃ sāhasadaṇḍaṃ dadyāt
02.29.18 svadeśīyānāṃ corahṛtaṃ pratyānīya paṇitaṃ rūpaṃ haret
02.29.19 paradeśīyānāṃ mokṣayitā'rdhaṃ haret
02.29.20 bālavṛddhavyādhitānāṃ gopālakāḥ pratikuryuḥ
02.29.21 lubdhakaśvagaṇibhirapāstaḥ tenāvyālaparābādhabhayaṃ ṛtuvibhaktaṃ araṇyaṃ cārayeyuḥ
02.29.22 sarpavyālatrāsanārthaṃ gocarānupātajñānārthaṃ ca trasnūnāṃ ghaṇṭātūryaṃ ca badhnīyuḥ
02.29.23 samavyūḍhatīrthaṃ akardamagrāhaṃ udakaṃ avatārayeyuḥ pālayeyuśca
02.29.24 stenavyālasarpagrāhagṛhītaṃ vyādhijarā'vasannaṃ cāvedayeyuḥ, anyathā rūpamūlyaṃ bhajeran
02.29.25 kāraṇamṛtasyāṅkacarma gomahiṣasya, karṇalakṣaṇaṃ ajāvikānāṃ, pucchaṃ aṅkacarma cāśvakhara uṣṭrāṇāṃ, bālacarmabastipittasnāyudantakhuraśṛṅgāsthīni cāhareyuḥ
02.29.26 māṃsaṃ ārdraṃ śuṣkaṃ vā vikrīṇīyuḥ
02.29.27 udaśvitśvavarāhebhyo dadyuḥ
02.29.28 kūrcikāṃ senābhaktārthaṃ āhareyuḥ
02.29.29 kilāṭo ghāṇapiṇyākakledārthaḥ
02.29.30 paśuvikretā pādikaṃ rūpaṃ dadyāt
02.29.31 varṣāśaraddhemantān ubhayataḥkālaṃ duhyuḥ, śiśiravasantagrīṣmān ekakālam
02.29.32 dvitīyakāladogdhuraṅguṣṭhacchedo daṇḍaḥ
02.29.33 dohanakālaṃ atikrāmataḥ tatphalahānaṃ daṇḍaḥ
02.29.34 etena nasyadamyayugapiṅganavartanakālā vyākhyātāḥ
02.29.35 kṣīradroṇe gavāṃ ghṛtaprasthaḥ, pañcabhāgādhiko mahiṣīṇāṃ, dvibhāgādhiko'jāvīnām
02.29.36 mantho vā sarveṣāṃ pramāṇam
02.29.37 bhūmitṛṇa udakaviśeṣādd hi kṣīraghṛtavṛddhirbhavati
02.29.38 yūthavṛṣaṃ vṛṣeṇāvapātayataḥ pūrvaḥ sāhasadaṇḍaḥ, ghātayata uttamaḥ
02.29.39 varṇāvarodhena daśatī rakṣā
02.29.40 upaniveśadigvibhāgo gopracārād balānvayato vā gavāṃ rakṣāsāmarthyācca
02.29.41 ajāvīnāṃ ṣaṇmāsikīmūrṇāṃ grāhayet
02.29.42 tenāśvakhara uṣṭravarāhavrajā vyākhyātāḥ
02.29.43 balīvardānāṃ nasyāśvabhadragativāhināṃ yavasasyārdhabhāraḥ tṛṇasya dviguṇaṃ, tulā ghāṇapiṇyākasya, daśāḍhakaṃ kaṇakuṇḍakasya, pañcapalikaṃ mukhalavanāṃ, tailakuḍubo nasyaṃ prasthaḥ pānaṃ, māṃsatulā, dadhnaścāḍhakaṃ, yavadroṇaṃ māṣāṇāṃ vā pulākaḥ, kṣīradroṇaṃ ardhāḍhakaṃ vā surāyāḥ snehaprasthaḥ kṣāradaśapalaṃ śṛṅgiberapalaṃ ca pratipānam
02.29.44 pāda ūnaṃ aśvataragokharāṇāṃ, dviguṇaṃ mahiṣa uṣṭrāṇām
02.29.45 karmakarabalīvardānāṃ pāyanārthānāṃ ca dhenūnāṃ karmakālataḥ phalataśca vidhādānam
02.29.46 sarveṣāṃ tṛṇa udakaprākāmyam
02.29.47 iti gomaṇḍalaṃ vyākhyātam
02.29.48ab pañca।ṛṣabhaṃ kharāśvānāṃ ajāvīnāṃ daśa।ṛṣabham ।
02.29.48chd śatyaṃ gomahiṣa uṣṭrāṇāṃ yūthaṃ kuryāccaturvṛṣam  (iti)
   Chapt .   Superintendent of horses
02.30.01 aśvādhyakṣaḥ paṇyāgārikaṃ kraya upāgataṃ āhavalabdhaṃ ājātaṃ sāhāyyāgatakaṃ paṇasthitaṃ yāvatkālikaṃ vā'śvaparyagraṃ kulavayovarṇacihnavargāgamairlekhayet
02.30.02 apraśastanyaṅgavyādhitāṃścāvedayet
02.30.03 kośakoṣṭhāgārābhyāṃ ca gṛhītvā māsalābhaṃ aśvavāhaścintayet
02.30.04 aśvavibhavenāyatāṃ aśvāyāṃ adviguṇavistārāṃ caturdvāra upāvartanamadhyāṃ sa-pragrīvāṃ pradvārāsanaphalakayuktānāṃ vānaramayūrapṛṣatanakulacakoraśukasārikākīrṇāṃ śālāṃ niveśayet
02.30.05 aśvāyāṃ acatur'śraślakṣṇaphalakāstāraṃ sa-khādanakoṣṭhakaṃ sa-mūtrapurīṣa utsargaṃ eka ekaśaḥ prānmukhaṃ udanmukhaṃ vā sthānaṃ niveśayet
02.30.06 śālāvaśena vā digvibhāgaṃ kalpayet
02.30.07 vaḍavāvṛṣakiśorāṇāṃ ekānteṣu
02.30.08 vaḍavāyāḥ prajatāyāḥ trirātraṃ ghṛtaprasthaḥ pānam
02.30.09 ata ūrdhvaṃ saktuprasthaḥ snehabhaiṣajyapratipānaṃ daśarātram
02.30.10 tataḥ pulāko yavasaṃ ārtavaścāhāraḥ
02.30.11 daśarātrād ūrdhvaṃ kiśorasya ghṛtacaturbhāgaḥ saktukuḍubaḥ kṣīraprasthaścāhāra āṣaṇmāsāt
02.30.12 tataḥ paraṃ māsa uttaraṃ ardhavṛddhiryavaprastha ātrivarṣāt, droṇa ācaturvarṣāt
02.30.13 ata ūrdhvaṃ caturvarṣaḥ pañcavarṣo vā karmaṇyaḥ pūrṇapramāṇaḥ
02.30.14 dvātriṃśad'ṅgulaṃ mukhaṃ uttamāśvasya, pañcamukhānyāyāmo, viṃśaty'ṅgulā jaṅghā, caturjaṅgha utsedhaḥ
02.30.15 try'ṅgulāvaraṃ madhyamāvarayoḥ
02.30.16 śatāṅgulaḥ pariṇāhaḥ
02.30.17 pañcabhāgāvaro madhyamāvarayoḥ
02.30.18 uttamāśvasya dvidroṇaṃ śālivrīhiyavapriyaṅgūṇāṃ ardhaśuṣkaṃ ardhasiddhaṃ vā mudgamāṣāṇāṃ vā pulākaḥ snehaprasthaśca, pañcapalaṃ lavaṇasya, māṃsaṃ pañcāśatpalikaṃ rasasyāḍhakaṃ dviguṇaṃ vā dadhnaḥ piṇḍakledanārthaṃ, kṣārapañcapalikaḥ surāyāḥ prasthaḥ payaso vā dviguṇaḥ pratipānam
02.30.19 dīrghapathabhāraklāntānāṃ ca khādanārthaṃ snehaprastho'nuvāsanaṃ kuḍubo nasyakarmaṇaḥ, yavasasyārdhabhāraḥ tṛṇasya dviguṇaḥ ṣaḍ'ratniparikṣepaḥ puñjīlagraho vā
02.30.20 pādāvaraṃ etan madhyamāvarayoḥ
02.30.21 uttamasamo rathyo vṛṣaśca madhyamaḥ
02.30.22 madhyamasamaścāvaraḥ
02.30.23 pādahīnaṃ vaḍavānāṃ pāraśamānāṃ ca
02.30.24 ato'rdhaṃ kiśorāṇāṃ ca
02.30.25 iti vidhāyogaḥ
02.30.26 vidhāpācakasūtragrāhakacikitsakāḥ pratisvādabhājaḥ
02.30.27 yuddhavyādhijarākarmakṣīṇāḥ piṇḍagocarikāḥ syuḥ
02.30.28 asamaraprayogyāḥ paurajānapadānāṃ arthena vṛṣā vaḍavāsvāyojyāḥ
02.30.29 prayogyānāṃ uttamāḥ kāmbojasaindhavāraṭṭavanāyujāḥ, madhyamā bāhlīkapāpeyakasauvīrakataitalāḥ, śeṣāḥ pratyavarāḥ
02.30.30 teṣāṃ tīṣkṇabhadramandavaśena sāmnāhyaṃ aupavāhyakaṃ vā karma prayojayet
02.30.31 catur'śraṃ karmāśvasya sāmnāhyam
02.30.32 valgano nīcairgato laṅghano ghoraṇo nāroṣṭraścāupavāhyāḥ
02.30.33 tatrāupaveṇuko vardhamānako yamaka ālīḍhaplutaḥ pṛthug'strikacālī ca valganaḥ
02.30.34 sa eva śiraḥkarṇaviśuddho nīcairgataḥ, ṣoḍaśamārgo vā
02.30.35 prakīrṇakaḥ prakīrṇa uttaro niṣaṇṇaḥ pārśvānuvṛtta ūrmimārgaḥ śarabhakrīḍitaḥ śarabhaplutaḥ tritālo bāhyānuvṛttaḥ pañcapāṇiḥ siṃhāyataḥ svādhūtaḥ kliṣṭaḥ śliṅgito bṛṃhitaḥ puṣpābhikīrṇaśca iti nīcairgatamārgaḥ
02.30.36 kapipluto bhekapluteṇapluta ekapādaplutaḥ kokilasañcāry।urasyo bakacārī ca laṅghanaḥ
02.30.37 kāṅko vārikāṅko māyūro'rdhamāyūro nākulordhanākulo vārāho'rdhavārāhaśca iti dhoraṇaḥ
02.30.38 saṃjñāpratikāro nāra uṣṭra iti
02.30.39 ṣaṇṇava dvādaśa iti yojanānydhvā rathyānāṃ, pañca yojanānyardhāṣṭamāni daśa iti pṛṣṭhavāhināṃ aśvānāṃ adhvā
02.30.40 vikramo bhadrāśvāso bhāravāhya iti mārgāḥ
02.30.41 vikramo valgitaṃ upakaṇṭhaṃ upajavo javaśca dhārāḥ
02.30.42 teṣāṃ bandhana upakaraṇaṃ yogyācāryāḥ pratidiśeyuḥ, sāṅgrāmikaṃ rathāśvālaṅkāraṃ ca sūtāḥ
02.30.43 aśvānāṃ cikitsakāḥ śarīrahrāsavṛddhipratīkāraṃ ṛtuvibhaktaṃ cāhāram
02.30.44 sūtragrāhakāśvabandhakayāvasikavidhāpācakasthānapālakeśakārajāṅgulīvidaśca svakarmabhiraśvān ārādhayeyuḥ
02.30.45 karmātikrame ca eṣāṃ divasavetanacchedanaṃ kuryāt
02.30.46 nīrājana uparuddhaṃ vāhayataścikitsaka uparuddhaṃ vā dvādaśapaṇo daṇḍaḥ
02.30.47 kriyābhaiṣajyasaṅgena vyādhivṛddhau pratīkāradviguṇo daṇḍaḥ
02.30.48 tad'parādhena vailomye pattramūlyaṃ daṇḍaḥ
02.30.49 tena gomaṇḍalaṃ khara uṣṭramahiṣaṃ ajāvikaṃ ca vyākhyātam
02.30.50ab dvirahnaḥ snānaṃ aśvānāṃ gandhamālyaṃ ca dāpayet ।
02.30.50chd kṛṣṇasandhiṣu bhūta ijyāḥ śukleṣu svastivācanam
02.30.51ab nīrājanāṃ āśvayuje kārayennavame'hani ।
02.30.51chd yātrā''dāvavasāne vā vyādhau vā śāntike rataḥ  (iti)
   Chapt .   Superintendent of elephants
02.31.01 hasty'dhyakṣo hastivanarakṣāṃ damyakarmakṣāntānāṃ hastihastinīkalabhānāṃ śālāsthānaśayyākarmavidhāyavasapramāṇaṃ karmasvāyogaṃ bandhana upakaraṇaṃ sāṅgrāmikaṃ alaṅkāraṃ cikitsakānīkasthāupasthāyikavargaṃ cānutiṣṭhet
02.31.02 hasty।āyāmadviguṇa utsedhaviṣkambhāyāmāṃ hastinīsthānādhikāṃ sapragrīvāṃ kumārīsaṅgrahāṃ prānmukhīṃ udanmukhīṃ vā śālāṃ niveśayet
02.31.03 hasty।āyāmacatur'śraślakṣṇālānastambhaphalakāstarakaṃ sa-mūtrapurīṣa utsargaṃ sthānaṃ niveśayet
02.31.04 sthānasamāṃ śayyāṃ ardhāpāśrayāṃ durge sāmnāhyāupavāhyānāṃ bahirdamyavyālānām
02.31.05 prathamasaptama aṣṭamabhāgāvahnaḥ snānakālau, tad'nantaraṃ vidhāyāḥ
02.31.06 pūrvāhne vyāyāmakālaḥ, paścāhnaḥ pratipānakālaḥ
02.31.07 rātribhāgau dvau svapnakālā, tribhāgaḥ saṃveśana utthānikaḥ
02.31.08 grīṣme grahaṇakālaḥ
02.31.09 viṃśativarṣo grāhyaḥ
02.31.10 vikko moḍho makkaṇo vyāthito garbhiṇī dhenukā hastinī cāgrāhyāḥ
02.31.11 saptāratni utsedho navāyāmo daśa pariṇāhaḥ pramāṇataścatvāriṃśadvarṣo bhavatyuttamaḥ, triṃśadvarṣo madhyamaḥ, pañcaviṃśativarṣo'varaḥ
02.31.12 tayoḥ pādāvaro vidhāvidhiḥ
02.31.13 aratnau taṇuladroṇaḥ, ardhāḍhakaṃ tailasya, sarpiṣaḥ trayaḥ prasthāḥ, daśapalaṃ lavaṇasya, māṃsaṃ pañcāśatpalikaṃ, rasasyāḍhakaṃ dviguṇaṃ vā dadhnaḥ piṇḍakledanārthaṃ, kṣāradaśapalikaṃ madyasyāḍhakaṃ dviguṇaṃ vā payasaḥ pratipānaṃ, gātrāvasekaḥ tailaprasthaḥ, śiraso'ṣṭabhāgaḥ prādīpikaśca, yavasasya dvau bhārau sa-pādau, śaṣpasya śuṣkasyārdhatṛtīyo bhāraḥ, kaḍaṅkarasyāniyamaḥ
02.31.14 saptāratninā tulyabhojano'ṣṭāratniratyarālaḥ
02.31.15 yathāhastaṃ avaśeṣaḥ ṣaḍ'ratniḥ pañcāratniśca
02.31.16 kṣīrayāvasiko vikkaḥ krīḍā'rthaṃ grāhyaḥ
02.31.17 sañjātalohitā praticchannā samliptapakṣā samakakṣyā vyatikīrṇamāṃsā samatalpatalā jātadroṇikā iti śobhāḥ
02.31.18ab śobhāvaśena vyāyāmaṃ bhadrma mandaṃ ca kārayet ।
02.31.18chd mṛgaṃ saṅkīrṇaliṅgaṃ ca karmasvṛtuvaśena vā
   Chapt .   Activity of elephants
02.32.01 karmaskandhāścatvāro damyaḥ sāmnāhya aupavāhyo vyālaśca
02.32.02 tatra damyaḥ pañcavidhaḥ skandhagataḥ stambhagato vārigato'vapātagato yūthagataśca iti
02.32.03 tasya upavicāro vikkakarma
02.32.04 sāmnāhyaḥ saptakriyāpatha upasthānaṃ saṃvartanaṃ samyānaṃ vadhāvadho hastiyuddhaṃ nāgarāyaṇaṃ sāṅgrāmikaṃ ca
02.32.05 tasya upavicāraḥ kakṣyākarma graiveyakarma yūthakarma ca
02.32.06 aupavāhyo'ṣṭavidha ācaraṇaḥ kuñjarāupavāhyo dhoraṇa ādhānagatiko yaṣṭy।upavāhyaḥ totra upavāhyaḥ śuddha upavāhyo mārgayukaśca iti
02.32.07 tasya upavicāraḥ śāradakarma hīnakarma nāra uṣṭrakarma ca
02.32.08 vyāla ekakriyāpathaḥ śaṅkito'varuddho viṣamaḥ prabhinnaḥ prabhinnaviniścayo madahetuviniścayaśca
02.32.09 tasya-upavicāra āyamya ekarakṣākarma
02.32.10 kriyāvipanno vyālaḥ śuddhaḥ suvrato viṣamaḥ sarvadoṣapraduṣṭaśca
02.32.11 teṣāṃ bandhana upakaraṇaṃ anīkasthapramāṇam
02.32.12 ālānagraiveyakakṣyāpārāyaṇaparikṣepa uttarādikaṃ bandhanam
02.32.13 aṅkuśaveṇuyantrādikaṃ upakaraṇam
02.32.14 vaijayantīkṣurapramālāstaraṇakuthā''dikaṃ bhūṣaṇam
02.32.15 varmatomaraśarāvāpayantrādikaḥ sāṅgrāmikālaṅkāraḥ
02.32.16 cikitsakānīkasthārohakādhoraṇahastipakaupacārikavidhāpācakayāvasikapādapāśikakuṭīrrakṣakāupaśayaikādiraupasthāyikavargaḥ
02.32.17 cikitsakakuṭīrakṣavidhāpācakāḥ prasthodanaṃ snehaprasṛtiṃ kṣāralavaṇayośca dvipalikaṃ hareyuḥ, daśapalaṃ māṃsasya, anyatra cikitsakebhyaḥ
02.32.18 pathivyādhikarmamadajarā'bhitaptānāṃ cikitsakāḥ pratikuryuḥ
02.32.19 sthānasyāśuddhiryavasasyāgrahaṇaṃ sthale śāyanaṃ abhāge ghātaḥ parārohaṇaṃ akāle yānaṃ abhūmāvatīrthe'vatāraṇaṃ taruṣaṇḍa ityatyayasthānāni
02.32.20 taṃ eṣāṃ bhaktavetanād ādadīta
02.32.21ab tisro nīrājanāḥ kāryāścāturmāsya।ṛtusandhiṣu ।
02.32.21chd bhūtānāṃ kṛṣṇasandhī ijyāḥ senānyaḥ śuklasandhuṣu
02.32.22ab dantamūlaparīṇāhadviguṇaṃ projjhya kalpayet ।
02.32.22chd abde dvy'rdhe nadījānāṃ pañcābde parvatokasām  (iti)
   Chapt .   Superintendent of chariots
  Superintendent of foot-soldiers
  Activity of the commandant of the army
02.33.01 aśvādhyakṣeṇa rathādhyakṣo vyākhyātaḥ
02.33.02 sa rathakarmāntān kārayet
02.33.03 daśapuruṣo dvādaśāntaro rathaḥ
02.33.04 tasmād ekāntarāvarā āṣaḍ'ntarād iti sapta rathāḥ
02.33.05 devarathapuṣyarathasāṅgrāmikapāriyāṇikaparapurābhiyānikavainayikāṃśca rathān kārayet
02.33.06 iṣv'strapraharaṇāvaraṇa upakaraṇakalpanāḥ sārathirathikarathyānāṃ ca karmasvāyogaṃ vidyāt, ākarmabhyaśca bhaktavetanaṃ bhṛtānāṃ abhṛtānāṃ ca yogyārakṣā'nuṣṭhānaṃ arthamānakarma ca
02.33.07 etena patty'dhyakṣo vyākhyātaḥ
02.33.08 sa maulabhṛtaśreṇimitrāmitrāṭavībalānāṃ sāraphalgutāṃ vidyāt, nimnasthalaprakāśakūṭakhanakākāśadivārātriyuddhavyāyāmaṃ ca, āyogaṃ ayogaṃ ca karmasu
02.33.09 ted eva senāpatiḥ sarvayuddhapraharaṇavidyāvinīto hasty'śvarathacaryāsaṅghuṣṭaścatur'ṅgasya balasyānuṣṭhānādhiṣṭhānaṃ vidyāt
02.33.10 svabhūmiṃ yuddhakālaṃ pratyanīkaṃ abhinnabhedanaṃ bhinnasandhānaṃ saṃhatabhedanaṃ bhinnavadhaṃ durgavadhaṃ yātrākālaṃ ca paśyet
02.33.11ab tūryadhvajapatākābhirvyūhasaṃjñāḥ prakalpayet ।
02.33.11chd sthāne yāne praharaṇe sainyānāṃ vinaye rataḥ  (iti)
   Chapt .   Superintendent of passports
  Superintendent of pasture lands
02.34.01 mudrā'dhyakṣo mudrāṃ māṣakeṇa dadyāt
02.34.02 sa-mudro janapadaṃ praveṣṭuṃ niṣkramituṃ vā labheta
02.34.03 dvādaśapaṇaṃ amudro jānapado dadyāt
02.34.04 kūṭamudrāyāṃ pūrvaḥ sāhasadaṇḍaḥ tirojanapadasya uttamaḥ
02.34.05 vivītādhyakṣo mudrāṃ paśyet
02.34.06 grāmāntareṣu ca vivītaṃ sthāpayet
02.34.07 coravyālabhayānnimnāraṇyāni śodhayet
02.34.08 anudake kūpasetubandha utsān sthāpayet, puṣpaphalavāṭāṃśca
02.34.09 lubdhakaśvagaṇinaḥ parivrajeyuraraṇyāni
02.34.10 taskarāmitrābhyāgame śaṅkhadundubhiśabdaṃ agrāhyāḥ kuryuḥ śailavṛkṣādhirūḍhā vā śīghravāhanā vā
02.34.11 amitrāṭavīsañcāraṃ ca rājño gṛhakapotairmudrāyuktairhārayet, dhūmāgniparamparayā vā
02.34.12ab dravyahastivanājīvaṃ vartanīṃ corarakṣaṇam ।
02.34.12chd sārthātivāhyaṃ gorakṣyaṃ vyavahāraṃ ca kārayet  (iti)
   Chapt .   Activity of the administrator
  Secret agents in the disguise of householders, traders, and ascetics
02.35.01 samāhartā caturdhā janāpdaṃ vibhajya jyeṣṭhamadhyamakaniṣṭhavibhāgena grāmāgraṃ parihārakaṃ āyudhīyaṃ dhānyapaśuhiraṇyakupyaviṣṭipratikaraṃ idaṃ etāvad iti nibandhayet
02.35.02 tatpradiṣṭaḥ pañcagrāmīṃ daśagrāmīṃ vā gopaścintayet
02.35.03 sīmāvarodhena grāmāgraṃ, kṛṣṭākṛṣṭasthalakedārārāmaṣaṇḍavāṭavanavāstucaityadevagṛhasetubandhaśmaśānasattraprapāpuṇyasthānavivītapathisaṅkhyānena kṣetrāgraṃ, tena sīmnāṃ kṣetrāṇāṃ ca karadākaradasaṅkhyānena
02.35.04 teṣu ca etāvaccāturvārṇyaṃ, etāvantaḥ karṣakagorakṣakavaidehakakārukarmakaradāsāśca, etāvacca dvipadacatuṣpadaṃ, idaṃ ca eṣu hiraṇyalviṣṭiśulkadaṇḍaṃ samuttiṣṭhati iti
02.35.05 kulānāṃ ca strīpuruṣāṇāṃ bālavṛddhakarmacaritrājīvavyayaparimāṇaṃ vidyāt
02.35.06 evaṃ ca janapadacaturbhāgaṃ sthānikaścintayet
02.35.07 gopasthānikasthāneṣu pradeṣṭāraḥ kāryakaraṇaṃ balipragrahaṃ ca kuryuḥ
02.35.08 samāhartṛpradiṣṭāśca gṛhapatikavyañjanā yeṣu grāmeṣu praṇihitāḥ teṣāṃ grāmāṇāṃ kṣetragṛhakulāgraṃ vidyuḥ, mānasañjātābhyāṃ kṣetrāṇi bhogaparihārābhyāṃ gṛhāṇi varṇakarmabhyāṃ kulāni ca
02.35.09 teṣāṃ jaṅghāgraṃ āyavyayau ca vidyuḥ
02.35.10 prasthitāgatānāṃ ca pravāsāvāsakāraṇaṃ, anarthyānāṃ ca strīpuruṣāṇāṃ cārapracāraṃ ca vidyuḥ
02.35.11 evaṃ vaidehakavyañjanāḥ svabhūmijānāṃ rājapaṇyānāṃ khanisetuvanakarmāntakṣetrajānāṃ pramāṇaṃ arghaṃ ca vidyuḥ
02.35.12 parabhūmijātānāṃ vāristhalapatha upayātānāṃ sāraphalgupuṇyānāṃ karmasu ca śulkavartany।ātivāhikagulmataradeyabhāgabhaktapaṇyāgārapramāṇaṃ vidyuḥ
02.35.13 evaṃ samāhartṛpradiṣṭāḥ tāpasavyañjanāḥ karṣakagorakṣakavaidehakānāṃ adhyakṣāṇāṃ ca śaucāśaucaṃ vidyuḥ
02.35.14 purāṇa coravyañjanāścāntevāsinaścaityacatuṣpathaśūnyapada udapānanadīnipānatīrthāyatanāśramāraṇyaśailavanagahaneṣu stenāmitrapravīrapuruṣāṇāṃ ca praveśanasthānagamanaprayojanānyupalabheran
02.35.15ab samāhartā janapadaṃ cintayed evaṃ utthitaḥ ।
02.35.15chd cintayeyuśca saṃsthāḥ tāḥ saṃsthāścānyāḥ svayonayaḥ  (iti)
   Chapt .   Rules for the city-superintendent
02.36.01 samāhartṛvannāgariko nagaraṃ cintayet
02.36.02 daśakulīṃ gopo viṃśatikulīṃ catvāriṃśatkulīṃ vā
02.36.03 sa tasyāṃ strīpuruṣāṇāṃ jātigotranāmakarmabhiḥ jaṅghāgraṃ āyavyayau ca vidyāt
02.36.04 evaṃ durgacaturbhāgaṃ sthānikaścintayet
02.36.05 dharmāvasathinaḥ pāṣaṇḍipathikān āvedya vāsayeyuḥ, svapratyayāśca tapasvinaḥ śrotriyāṃśca
02.36.06 kāruśilpinaḥ svakarmasthāneṣu svajanaṃ vāsayeyuḥ, vaidehakāścānyonyaṃ svakarmasthāneṣu
02.36.07 paṇyānāṃ adeśakālavikretāraṃ asvakaraṇaṃ ca nivedayeyuḥ
02.36.08 śauṇḍikapākvamāṃsikāudanikarūpājīvāḥ parijñātaṃ āvāsayeyuḥ
02.36.09 ativyayakartāraṃ atyāhitakarmāṇaṃ ca nivedayeyuḥ
02.36.10 cikitsakaḥ pracchannavraṇapratīkārakārayitāraṃ apathyakāriṇaṃ ca gṛhasvāmī ca nivedya gopasthānikayormucyeta, anyathā tulyadoṣaḥ syāt
02.36.11 prasthitāgatau ca nivedayet, anyathā rātridoṣaṃ bhajeta
02.36.12 kṣemarātriṣu tripaṇaṃ dadyāt
02.36.13 pathika utpathikāśca bahir'ntaśca nagarasya devagṛhapuṇyasthānavanaśmaśāneṣu sa-vraṇaṃ aniṣṭa upakaraṇaṃ udbhāṇḍīkṛtaṃ āvignaṃ atisvapnaṃ adhvaklāntaṃ apūrvaṃ vā gṛhṇīyuḥ
02.36.14 evaṃ abhyantare śūnyaniveśāveśanaśauṇḍikāudanikapākvamāṃsikadyūtapāṣaṇḍāvāseṣu vicayaṃ kuryuḥ
02.36.15 agnipratīkāraṃ ca grīṣme
02.36.16 madhyamayorahnaścaturbhāgayoraṣṭabhāgo'gnidaṇḍaḥ
02.36.17 bahir'dhiśrayaṇaṃ vā kuryuḥ
02.36.18 pādaḥ pañcaghaṭīnāṃ kumbhadroṇinihśreṇīparaśuśūrpāṅkuśakacagrahaṇīdṛtīnāṃ cākaraṇe
02.36.19 tṛṇakaṭacchannānyapanayet
02.36.20 agnijīvina ekasthān vāsayet
02.36.21 svagṛhapradvāreṣu gṛhasvāmino vaseyuḥ asampātino rātrau
02.36.22 rathyāsu kuṭavrajāḥ sahasraṃ tiṣṭheyuḥ, catuṣpathadvārarājaparigraheṣu ca
02.36.23 pradīptaṃ anabhidhāvato gṛhasvāmino dvādaśapaṇo daṇḍaḥ, ṣaṭpaṇo'vakrayiṇaḥ
02.36.24 pramādād dīpteṣu catuṣpañcāśatpaṇo daṇḍaḥ
02.36.25 pradīpiko'gninā vadhyaḥ
02.36.26 pāṃsunyāse rathyāyāṃ aṣṭabhāgo daṇḍaḥ, paṅka udakasamnirodhe pādaḥ
02.36.27 rājamārge dviguṇaḥ
02.36.28 paṇyasthāna udakasthānadevagṛharājaparigraheṣu paṇa uttarā viṣṭādaṇḍāḥ, mūtreṣvardhadaṇḍāḥ
02.36.29 bhaiṣajyavyādhibhayanimittaṃ adaṇḍyāḥ
02.36.30 mārjāraśvanakulasarpapretānāṃ nagarasyāntar।utsarge tripaṇo daṇḍaḥ, khara uṣṭrāśvatarāśvapretānāṃ ṣaṭpaṇaḥ, manuṣyapretānāṃ pañcāśatpaṇaḥ
02.36.31 mārgaviparyāse śavadvārād anyataśca śavanirṇayane pūrvaḥ sāhasadaṇḍaḥ
02.36.32 dvāḥsthānāṃ dviśatam
02.36.33 śmaśānād anyatra nyāse dahane ca dvādaśapaṇo daṇḍaḥ
02.36.34 viṣaṇṇālikaṃ ubhayatorātraṃ yāmatūryam
02.36.35 tūryaśabde rājño gṛhābhyāśe sapādapaṇaṃ'kṣaṇatāḍanaṃ prathamapaścimayāmikaṃ, madhyamayāmikaṃ dviguṇaṃ, antaścaturguṇam
02.36.36 śaṅkanīye deśe liṅge pūrvāpadāne ca gṛhītaṃ anuyuñjīta
02.36.37 rājaparigraha upagamane nagararakṣā''rohaṇe ca madhyamaḥ sāhasadaṇḍaḥ
02.36.38 sūtikācikitsakapretapradīpayānanāgarikatūryaprekṣā'gninimittaṃ mudrābhiścāgrāhyāḥ
02.36.39 cārarātriṣu pracchannaviparītaveṣāḥ pravrajitā daṇḍaśastrahastāśca manuṣyā doṣato daṇḍyāḥ
02.36.40 rakṣiṇāṃ avāryaṃ vārayatāṃ vāryaṃ cāvārayatāṃ kṣaṇadviguṇo daṇḍaḥ
02.36.41 striyaṃ dāsīṃ adhimehayatāṃ pūrvaḥ sāhasadaṇḍaḥ, adāsīṃ madhyamaḥ, kṛtāvarodhāṃ uttamaḥ, kulastriyaṃ vadhaḥ
02.36.42 cetanācetanikaṃ rātridoṣaṃ aśaṃsato nāgarikasya doṣānurūpo daṇḍaḥ, pramādasthāne ca
02.36.43 nityaṃ udakasthānamārgabhramacchannapathavapraprākārarakṣā'vekṣaṇaṃ naṣṭaprasmṛtāpasṛtānāṃ ca rakṣaṇam
02.36.44 bandhanāgāre ca bālavṛddhavyādhitānāthānāṃ jātanakṣatrapaurṇamāsīṣu visargaḥ
02.36.45 paṇyaśīlāḥ samayānubaddhā vā doṣaniṣkrayaṃ dadyuḥ
02.36.46ab divase pañcarātre vā bandhanasthān viśodhayet ।
02.36.46chd karmaṇā kāyadaṇḍena hiraṇyānugraheṇa vā
02.36.47ab apūrvadeśādhigame yuvarājābhiṣecane ।
02.36.47chd putrajanmani vā mokṣo bandhanasya vidhīyate  (iti)
    Book .   Determination of (valid and invalid) transactions
   Chapt .   Filing of law-suits
03.1.01 dharmasthāḥ trayaḥ trayo'mātyā janapadasandhisaṅgrahaṇadroṇamukhasthānīyeṣu vyāvahārikān arthān kuryuḥ
03.1.02 tirohitāntar'gāranaktāraṇya upadhy।upahvarakṛtāṃśca vyavahārān pratiṣedhayeyuḥ
03.1.03 kartuḥ kārayituḥ pūrvaḥ sāhasadaṇḍaḥ
03.1.04 śrotṝṇāṃ eka ekaṃ pratyardhadaṇḍāḥ
03.1.05 śraddheyānāṃ tu dravyavyapanayaḥ
03.1.06 parokṣeṇādhika।ṛṇagrahaṇaṃ avaktavyakarā vā tirohitāḥ sidhyeyuḥ
03.1.07 dāyanikṣepa upanidhivivāhayuktāḥ strīṇāṃ aniṣkāsinīnāṃ vyādhitānāṃ cāmūḍhasaṃjñānāṃ antar'gārakṛtāḥ sidhyeyuḥ
03.1.08 sāhasānupraveśakalahavivāharājaniyogayuktāḥ pūrvarātravyavahāriṇāṃ ca rātrikṛtāḥ sidhyeyuḥ
03.1.09 sārthavrajāśramavyādhacāraṇamadhyeṣvaraṇyacarāṇāṃ araṇyakṛtāḥ sidhyeyuḥ
03.1.10 gūḍhājīviṣu ca upadhikṛtāḥ sidhyeyuḥ
03.1.11 mithaḥsamavāye ca upahvarakṛtāḥ sidhyeyuḥ
03.1.12 ato'nyathā na sidhyeyuḥ, apāśrayavadbhiśca kṛtāḥ, pitṛmatā putreṇa, pitrā putravatā, niṣkulena bhrātrā, kaniṣṭhenāvibhaktāṃśena, patimatyā putravatyā ca striyā, dāsāhitakābhyāṃ, aprāptātītavyavahārābhyāṃ, abhiśastapravrajitanyaṅgavyasanibhiśca, anyatra niṣṛṣṭavyavahārebhyaḥ
03.1.13 tatrāpi kruddhenārtena mattena unmattenāvagṛhītena vā kṛtā vyavahārā na sidhyeyuḥ
03.1.14 kartṛkārayitṛśrotṝṇāṃ pṛthag yathā uktā daṇḍāḥ
03.1.15 sve sve tu varge deśe kāle ca svakaraṇakṛtāḥ sampūrṇācārāḥ śuddhadeśā dṛṣṭarūpalakṣaṇapramāṇaguṇāḥ sarvavyavahārāḥ sidhyeyuḥ
03.1.16 paścimaṃ ca eṣāṃ karaṇaṃ ādeśādhivarjaṃ śraddheyam iti vyavahārasthāpanā ।
03.1.17 saṃvatsaraṃ ṛtuṃ māsaṃ pakṣaṃ divasaṃ karaṇaṃ adhikaraṇaṃ ṛṇaṃ vedakāvedakayoḥ kṛtasamarthāvasthayordeśagrāmajātigotranāmakarmāṇi cābhilikhya vādiprativādipraśnān arthānupūrvyā niveśayet
03.1.18 niviṣṭāṃścāvekṣeta
03.1.19 nibaddhaṃ vādaṃ utsṛjyānyaṃ vādaṃ saṅkrāmati, pūrva uktaṃ paścimenārthena nābhisandhatte, paravākyaṃ anabhigrāhyaṃ abhigrāhyāvatiṣṭhate, pratijñāya deśaṃ nirdiśa ityukte na nirdiśati, hīnadeśaṃ adeśaṃ vā nirdiśati, nirdiṣṭād deśād anyaṃ deśaṃ upasthāpayati, upasthite deśe'rthavacanaṃ na evaṃ ityapavyayate, sākṣibhiravadhṛtaṃ na icchati, asambhāṣye deśe sākṣibhirmithaḥ sambhāṣate, iti parā uktahetavaḥ
03.1.20 parā uktadaṇḍaḥ pañcabandhaḥ
03.1.21 svayaṃvādidaṇḍo daśabandhaḥ
03.1.22 puruṣabhṛtiraṣṭāṃśaḥ
03.1.23 pathibhaktaṃ arghaviśeṣataḥ
03.1.24 tad ubhayaṃ niyamyo dadyāt
03.1.25 abhiyukto na pratyabhiyuñjīta, anyatra kalahasāhasasārthasamavāyebhyaḥ
03.1.26 na cābhiyukte'bhiyoge'sti
03.1.27 abhiyoktā cet pratyuktaḥ tad'hareva na pratibrūyāt parā uktaḥ syāt
03.1.28 kṛtakāryaviniścayo hyabhiyoktā nābhiyuktaḥ
03.1.29 tasyāpratibruvataḥ trirātraṃ saptarātraṃ iti
03.1.30 ata ūrdhvaṃ tripaṇāvarārdhyaṃ dvādaśapaṇaparaṃ daṇḍaṃ kuryāt
03.1.31 tripakṣād ūrdhvaṃ apratibruvataḥ parā uktadaṇḍaṃ kṛtvā yānyasya dravyāṇi syuḥ tato'bhiyoktāraṃ pratipādayed, anyatra vṛtty।upakaraṇebhyaḥ
03.1.32 tad eva niṣpatato'bhiyuktasya kuryāt
03.1.33 abhiyokturniṣpātasamakālaḥ parā uktabhāvaḥ
03.1.34 pretasya vyasanino vā sākṣivacanaṃ asāram
03.1.35 abhiyoktā daṇḍaṃ dattvā karma kārayet
03.1.36 ādhiṃ vā sa kāmaṃ praveśayet
03.1.37 rakṣoghnarakṣitaṃ vā karmaṇā pratipādayed, anyatra brāhmaṇāt
03.1.38ab caturvarṇāśramasyāyaṃ lokasyācārarakṣaṇāt ।
03.1.38chd naśyatāṃ sarvadharmāṇāṃ rājā dharmapravartakaḥ
03.1.39ab dharmaśca vyavahāraśca caritraṃ rājaśāsanam ।
03.1.39chd vivādārthaścatuṣpādaḥ paścimaḥ pūrvabādhakaḥ
03.1.40ab tatra satye sthito dharmo vyavahāraḥ tu sākṣiṣu ।
03.1.40chd caritraṃ saṅgrahe puṃsāṃ rājñāṃ ājñā tu śāsanam
03.1.41ab rājñaḥ svadharmaḥ svargāya prajā dharmeṇa rakṣituḥ ।
03.1.41chd arakṣiturvā kṣepturvā mithyādaṇḍaṃ ato'nyathā
03.1.42ab daṇḍo hi kevalo lokaṃ paraṃ ca imaṃ ca rakṣati ।
03.1.42chd rājñā putre ca śatrau ca yathādoṣaṃ samaṃ dhṛtaḥ
03.1.43ab anuśāsadd hi dharmeṇa vyavahāreṇa saṃsthayā ।
03.1.43chd nyāyena ca caturthena catur'ntāṃ vā mahīṃ jayet
03.1.44ab saṃsthā yā dharmaśāstreṇa śāstraṃ vā vyāvahārikam ।
03.1.44chd yasminn arthe virudhyeta dharmeṇārthaṃ vinirṇayet
03.1.45ab śāstraṃ vipratipadyeta dharme nyāyena kenacit ।
03.1.45chd nyāyaḥ tatra pramāṇaṃ syāt tatra pāṭho hi naśyati
03.1.46ab dṛṣṭadoṣaḥ svayaṃvādaḥ svapakṣaparapakṣayoḥ ।
03.1.46chd anuyogārjavaṃ hetuḥ śapathaścārthasādhakaḥ
03.1.47ab pūrva uttarārthavyāghāte sākṣivaktavyakāraṇe ।
03.1.47chd cārahastācca niṣpāte pradeṣṭavyaḥ parājayaḥ  (iti)
   Chapt .   Concerning marriage
  (i) Law of marriage (I) Rules concerning women property(Ii) Concerning supersession (of a wife) by a second marriage
03.2.01 vivāhapūrvo vyavahāraḥ
03.2.02 kanyādānaṃ kanyāṃ alaṅkṛtya brāhmo vivāhaḥ
03.2.03 sahadharmacaryā prājāpatyaḥ
03.2.04 gomithunādānād ārṣaḥ
03.2.05 antarvedyāṃ ṛtvije dānād daivaḥ
03.2.06 mithaḥsamavāyād gāndharvaḥ
03.2.07 śulkādānād āsuraḥ
03.2.08 prasahyādānād rākṣasaḥ
03.2.09 suptamattādānāt paiśācaḥ
03.2.10 pitṛpramāṇāścatvāraḥ pūrve dharmyāḥ, mātāpitṛpramāṇāḥ śeṣāḥ
03.2.11 tau hi śulkaharau duhituḥ, anyatarābhāve'nyataro vā
03.2.12 dvitīyaṃ śulkaṃ strī hareta
03.2.13 sarveṣāṃ prīty।āropaṇaṃ apratiṣiddham iti vivāhadharmaḥ ।
03.2.14 vṛttirābandhyaṃ vā strīdhanam
03.2.15 paradvisāhasrā sthāpyā vṛttiḥ, ābandhyāniyamaḥ
03.2.16 tad ātmaputrasnuṣābharmaṇi pravāsāpratividhāne ca bhāryāyā bhoktuṃ adoṣaḥ, pratirodhakavyādhidurbhikṣabhayapratīkāre dharmakārye ca patyuḥ, sambhūya vā dampatyormithunaṃ prajātayoḥ
03.2.17 trivarṣa upabhuktaṃ ca dharmiṣṭheṣu vivāheṣu nānuyuñjīta
03.2.18 gāndharvāsura upabhuktaṃ sa-vṛddhikaṃ ubhayaṃ dāpyeta, rākṣasapaiśāca upabhuktaṃ steyaṃ dadyāt
03.2.19 mṛte bhartari dharmakāmā tadānīṃ eva sthāpyābharaṇaṃ śulkaśeṣaṃ ca labheta
03.2.20 labdhvā vā vindamānā sa-vṛddhikaṃ ubhayaṃ dāpyeta
03.2.21 kuṭumbakāmā tu śvaśurapatidattaṃ niveśakāle labheta
03.2.22 niveśakālaṃ hi dīrghapravāse vyākhyāsyāmaḥ
03.2.23 śvaśuraprātilomyena vā niviṣṭā śvaśurapatidattaṃ jīyeta
03.2.24 jñātihastād'bhimṛṣṭāyā jñātayo yathāgṛhītaṃ dadyuḥ
03.2.25 nyāya upagatāyāḥ pratipattā strīdhanaṃ gopayet
03.2.26 patidāyaṃ vindamānā jīyeta
03.2.27 dharmakāmā bhuñjīta
03.2.28 putravatī vindamānā strīdhanaṃ jīyeta
03.2.29 tat tu strīdhanaṃ putrā hareyuḥ
03.2.30 putrabharaṇārthaṃ vā vindamānā putrārthaṃ sphātīkuryāt
03.2.31 bahupuruṣaprajānāṃ putrāṇāṃ yathāpitṛdattaṃ strīdhanaṃ avasthāpayet
03.2.32 kāmakaraṇīyaṃ api strīdhanaṃ vindamānā putrasaṃsthaṃ kuryāt
03.2.33 aputrā patiśayanaṃ pālayantī gurusamīpe strīdhanaṃ āyuḥkṣayād bhuñjīta
03.2.34 āpad'rthaṃ hi strīdhanam
03.2.35 ūrdhvaṃ dāyādaṃ gacchet
03.2.36 jīvati bhartari mṛtāyāḥ putrā duhitaraśca strīdhanaṃ vibhajeran, aputrāyā duhitaraḥ, tad'bhāve bhartā
03.2.37 śulkaṃ anvādheyaṃ anyad vā bandhubhirdattaṃ bāndhavā hareyuḥ iti strīdhanakalpaḥ ।
03.2.38 varṣāṇyaṣṭāvaprajāyamānāṃ aputrāṃ vandhyāṃ cākāṅkṣeta, daśa ninduṃ, dvādaśa kanyāprasavinīm
03.2.39 tataḥ putrārthī dvitīyāṃ vindeta
03.2.40 tasyātikrame śulkaṃ strīdhanaṃ ardhaṃ cādhivedanikaṃ dadyāt, caturviṃśatipaṇaparaṃ ca daṇḍam
03.2.41 śulkaṃ strīdhanaṃ aśulkastrīdhanāyāḥ tatpramāṇaṃ ādhivedanikaṃ anurūpāṃ ca vṛttiṃ dattvā bahvīrapi vindeta
03.2.42 putrārthā hi striyaḥ
03.2.43 tīrthasamavāye cāsāṃ yathāvivāhaṃ pūrva ūḍhāṃ jīvatputrāṃ vā pūrvaṃ gacchet
03.2.44 tīrthagūhanāgamane ṣaṇ~avatirdaṇḍaḥ
03.2.45 putravatīṃ dharmakāmāṃ vandhyāṃ ninduṃ nīrajaskāṃ vā nākāmāṃ upeyāt
03.2.46 na cākāmaḥ puruṣaḥ kuṣṭhinīṃ unmattāṃ vā gacchet
03.2.47 strī tu putrārthaṃ evambhūtaṃ vā upagacchet
03.2.48ab nīcatvaṃ paradeśaṃ vā prasthito rājakilbiṣī ।
03.2.48chd prāṇābhihantā patitaḥ tyājyaḥ klībo'pi vā patiḥ  (iti)
   Chapt .   iv) Marital duty, (v) Maintenance, (vi) Cruelty, (vI) Disaffection, (vIi) Misconduct, (ix) Prohibition of favours and dealings
03.3.01 dvādaśavarṣā strī prāptavyavahārā bhavati, ṣoḍaśavarṣaḥ pumān
03.3.02 ata ūrdhvaṃ aśuśrūṣāyāṃ dvādaśapaṇaḥ striyā daṇḍaḥ, puṃso dviguṇaḥ iti śuśrūṣā ।
03.3.03 bharmaṇyāyāṃ anirdiṣṭakālāyāṃ grāsācchādanaṃ vā'dhikaṃ yathāpuruṣaparivāpaṃ saviśeṣaṃ dadyāt
03.3.04 nirdiṣṭakālāyāṃ tad eva saṅkhyāya bandhaṃ ca dadyāt
03.3.05 śulkastrīdhanādhivedanikānāṃ anādāne ca
03.3.06 śvaśurakulapraviṣṭāyāṃ vibhaktāyāṃ vā nābhiyojyaḥ patiḥ iti bharma ।
03.3.07 naṣṭe vinaṣṭe nyaṅge apitṛke amātṛke ityanirdeśena vinayagrāhaṇam
03.3.08 veṇudalarajjuhastānāṃ anyatamena vā pṛṣṭhe trirāghātaḥ
03.3.09 tasyātikrame vāgdaṇḍapāruṣyadaṇḍābhyāṃ ardhadaṇḍāḥ
03.3.10 tad eva striyā bhartari prasiddhadoṣāyāḥ
03.3.11 īrṣyayā bāhyavihāreṣu dvāreṣvatyayo yathānirdiṣṭaḥ iti pāruṣyam ।
03.3.12 bhartāraṃ dviṣatī strī saptārtavānyamaṇḍayamānā tadānīṃ eva sthāpyābharaṇaṃ nidhāya bhartāraṃ anyayā saha śayānaṃ anuśayīta
03.3.13 bhikṣuky'nvādhijñātikulānāṃ anyatame vā bhartā dviṣan striyaṃ ekāṃ anuśayīta
03.3.14 dṛṣṭaliṅge maithunāpahāre savarṇāpasarpa upagame vā mithyāvādī dvādaśapaṇaṃ dadyāt
03.3.15 amokṣyā bharturakāmasya dviṣatī bhāryā, bhāryāyāśca bhartā
03.3.16 parasparandveṣān mokṣaḥ
03.3.17 strīviprakārād vā puruṣaścen mokṣaṃ icched yathāgṛhītaṃ asyai dadyāt
03.3.18 puruṣaviprakārād vā strī cen mokṣaṃ icchennāsyai yathāgṛhītaṃ dadyāt
03.3.19 amokṣo dharmavivāhānām iti dveṣaḥ ।
03.3.20 pratiṣiddhā strī darpamadyakrīḍāyāṃ tripaṇaṃ daṇḍaṃ dadyāt
03.3.21 divā strīprekṣāvihāragamane ṣaṭpaṇo daṇḍaḥ, puruṣaprekṣāvihāragamane dvādaśapaṇaḥ
03.3.22 rātrau dviguṇaḥ
03.3.23 suptamattapravrajane bharturadāne ca dvārasya dvādaśapaṇaḥ
03.3.24 rātrau niṣkasane dviguṇaḥ
03.3.25 strīpuṃsayormaithunārthenāṅgaviceṣṭāyāṃ raho'ślīlasambhāṣāyāṃ vā caturviṃśatipaṇaḥ striyā daṇḍaḥ, puṃso dviguṇaḥ
03.3.26 keśanīvidantanakhālambaneṣu pūrvaḥ sāhasadaṇḍaḥ, puṃso dviguṇaḥ
03.3.27 śaṅkitasthāne sambhāṣāyāṃ ca paṇasthāne śiphādaṇḍaḥ
03.3.28 strīṇāṃ grāmamadhye caṇḍālaḥ pakṣāntare pañcaśiphā dadyāt
03.3.29 paṇikaṃ vā prahāraṃ mokṣayet ityatīcāraḥ ।
03.3.30 pratiṣiddhayoḥ strīpuṃsayoranyonya upakāre kṣudrakadravyāṇāṃ dvādaśapaṇo daṇḍaḥ, sthūlakadravyāṇāṃ caturviṃśatipaṇaḥ, hiraṇyasuvarṇayoścatuṣpañcāśatpaṇaḥ striyā daṇḍaḥ, puṃsordviguṇaḥ
03.3.31 ta evāgamyayorardhadaṇḍāḥ, tathā pratiṣiddhapuruṣavyavahāreṣu ca iti pratiṣedhaḥ ।
03.3.32ab rājadviṣṭāticārābhyāṃ ātmāpakramaṇena ca ।
03.3.32chd strīdhanānītaśulkānāṃ asvāmyaṃ jāyate striyāḥ  (iti)
   Chapt .   Leaving home, goi.g away(with a man), Short absence from home, Long absence from home
03.4.01 patikulānniṣpatitāyāḥ striyāḥ ṣaṭpaṇo daṇḍaḥ, anyatra viprakārāt
03.4.02 pratiṣiddhāyāṃ dvādaśapaṇaḥ
03.4.03 prativeśagṛhātigatāyāḥ ṣaṭpaṇaḥ
03.4.04 prātiveśikabhikṣukavaidehakānāṃ avakāśabhikṣāpaṇyadāne dvādaśapaṇo daṇḍaḥ
03.4.05 pratiṣiddhānāṃ pūrvaḥ sāhasadaṇḍaḥ
03.4.06 paragṛhātigatāyāścaturviṃśatipaṇaḥ
03.4.07 parabhāryā'vakāśadāne śatyo daṇḍaḥ, anyatrāpadbhyaḥ
03.4.08 vāraṇājñānayornirdoṣaḥ
03.4.09 pativiprakārāt patijñātisukhāvasthagrāmikānvādhibhikṣukījñātikulānāṃ anyatamaṃ apuruṣaṃ gantuṃ adoṣaḥ iti ācāryāḥ
03.4.10 sa-puruṣaṃ vā jñātikulam
03.4.11 kuto hi sādhvījanasyacchalam
03.4.12 sukhaṃ etad avaboddhuṃ, iti kauṭilyaḥ
03.4.13 pretavyādhivyasanagarbhanimittaṃ apratiṣiddhaṃ eva jñātikulagamanam
03.4.14 tannimittaṃ vārayato dvādaśapaṇo daṇḍaḥ
03.4.15 tatrāpi gūhamānā strīdhanaṃ jīyeta, jñātayo vā chādayantaḥ śulkaśeṣam iti niṣpatanaṃ ।
03.4.16 patikulānniṣpatya grāmāntaragamane dvādaśapaṇo daṇḍaḥ sthāpyā''bharaṇalopaśca
03.4.17 gamyena vā puṃsā saha prasthāne caturviṃśatipaṇaḥ sarvadharmalopaśca, anyatra bharmadānatīrthagamanābhyām
03.4.18 puṃsaḥ pūrvaḥ sāhasadaṇḍaḥ tulyaśreyasoḥ, pāpīyaso madhyamaḥ
03.4.19 bandhur'daṇḍyaḥ
03.4.20 pratiṣedhe'rdhadaṇḍāḥ
03.4.21 pathi vyantare gūḍhadeśābhigamane maithunārthena śaṅkitapratiṣiddhāyāṃ vā pathy'nusaraṇe saṅgrahaṇaṃ vidyāt
03.4.22 tālāvacaracāraṇamatsyabandhakalubdhakagopālakaśauṇḍikānāṃ anyeṣāṃ ca prasṛṣṭastrīkāṇāṃ pathy'nusaraṇaṃ adoṣaḥ
03.4.23 pratiṣiddhe vā nayataḥ puṃsaḥ striyo vā gacchantyāḥ ta evārdhadaṇḍāḥ iti pathy'nusaraṇam ।
03.4.24 hrasvapravāsināṃ śūdravaiśyakṣatriyabrāhmaṇānāṃ bhāryāḥ saṃvatsara uttaraṃ kālaṃ ākāṅkṣeran aprajātāḥ, saṃvatsarādhikaṃ prajātāḥ
03.4.25 prativihitā dviguṇaṃ kālam
03.4.26 aprativihitāḥ sukhāvasthā bibhṛyuḥ, paraṃ catvāri varṣāṇyaṣṭau vā jñātayaḥ
03.4.27 tato yathādattaṃ ādāya pramuñceyuḥ
03.4.28 brāhmaṇaṃ adhīyānaṃ daśavarṣāṇyaprajātā, dvādaśa prajātā, rājapuruṣaṃ āyuḥkṣayād ākāṅkṣeta
03.4.29 savarṇataśca prajātā nāpavādaṃ labheta
03.4.30 kuṭumba।ṛddhilope vā sukhāvasthairvimuktā yathā iṣṭaṃ vindeta, jīvitārthaṃ āpadgatā vā
03.4.31 dharmavivāhāt kumārī parigrahītāraṃ anākhyāya proṣitaṃ aśrūyamāṇaṃ sapta tīrthānyākāṅkṣeta, saṃvatsaraṃ śrūyamāṇam
03.4.32 ākhyāya proṣitaṃ aśrūyamāṇaṃ pañca tīrthānyākāṅkṣeta, daśa śrūyamāṇam
03.4.33 ekadeśadattaśulkaṃ trīṇi tīrthānyaśrūyamāṇaṃ, śrūyamāṇaṃ sapta tīrthānyākāṅkṣeta
03.4.34 dattaśulkaṃ pañca tīrthānyaśrūyamāṇaṃ, daśa śrūyamāṇam
03.4.35 tataḥ paraṃ dharmasthairvisṛṣṭā yathā iṣṭaṃ vindeta
03.4.36 tīrtha uparodho hi dharmavadha iti kauṭilyaḥ iti hrasvapravāsaḥ ॥

03.4.37 dīrghapravāsinaḥ pravrajitasya pretasya vā bhāryā sapta tīrthānyākāṅkṣeta, saṃvatsaraṃ prajātā
03.4.38 tataḥ patisodaryaṃ gacchet
03.4.39 bahuṣu pratyāsannaṃ dhārmikaṃ bharmasamarthaṃ kaniṣṭhaṃ abhāryaṃ vā
03.4.40 tad'bhāve'pyasodaryaṃ sapiṇḍaṃ kulyaṃ vā''sannam
03.4.41 eteṣāṃ eṣa eva kramaḥ
03.4.42ab etān utkramya dāyādān vedane jārakarmaṇi ।
03.4.42chd jārastrīdātṛvettāraḥ samprāptāḥ saṅgrahātyayam  (iti)
   Chapt .   Partition of inheritance
  Orderof inheritance
03.5.01 anīśvarāḥ pitṛmantaḥ sthitapitṛmātṛkāḥ putrāḥ
03.5.02 teṣāṃ ūrdhvaṃ pitṛto dāyavibhāgaḥ pitṛdravyāṇām
03.5.03 svayaṃ।ārjitaṃ avibhājyaṃ, anyatra pitṛdravyād utthitebhyaḥ
03.5.04 pitṛdravyād avibhakta upagatānāṃ putrāḥ pautrā vā ācaturthād ityaṃśabhājaḥ
03.5.05 tāvad avicchinnaḥ piṇḍo bhavati
03.5.06 vicchinnapiṇḍāḥ sarve samaṃ vibhajeran
03.5.07 apitṛdravyā vibhaktapitṛdravyā vā saha jīvantaḥ punarvibhajeran
03.5.08 yataśca uttiṣṭheta sa dvy'ṃśaṃ labheta
03.5.09 dravyaṃ aputrasya sodaryā bhrātaraḥ sahajīvino vā hareyuḥ kanyāśca
03.5.10 rikthaṃ putravataḥ putrā duhitaro vā dharmiṣṭheṣu vivāheṣu jātāḥ
03.5.11 tad'bhāve pitā dharamāṇaḥ
03.5.12 pitr'bhāve bhrātaro bhrātṛputrāśca
03.5.13 apitṛkā bahavo'pi ca bhrātaro bhrātṛputrāśca piturekaṃ aṃśaṃ hareyuḥ
03.5.14 sodaryāṇāṃ anekapitṛkāṇāṃ pitṛto dāyavibhāgaḥ
03.5.15 pitṛbhrātṛputrāṇāṃ pūrve vidyamāne nāparaṃ avalambante, jyeṣṭhe ca kaniṣṭhaṃ arthagrāhiṇam
03.5.16 jīvadvibhāge pitā na ekaṃ viśeṣayet
03.5.17 na ca ekaṃ akāraṇānnirvibhajeta
03.5.18 piturasatyarthe jyeṣṭhāḥ kaniṣṭhān anugṛhṇīyuḥ, anyatra mithyāvṛttebhyaḥ
03.5.19 prāptavyavahārāṇāṃ vibhāgaḥ
03.5.20 aprāptavyavahārāṇāṃ deyaviśuddhaṃ mātṛbandhuṣu grāmavṛddheṣu vā sthāpayeyuḥ āvyavahāraprāpaṇāt, proṣitasya vā
03.5.21 samniviṣṭasamaṃ asamniviṣṭebhyo naiveśanikaṃ dadyuḥ, kanyābhyaśca prādānikam
03.5.22 ṛṇarikthayoḥ samo vibhāgaḥ
03.5.23 udapātrāṇyapi niṣkiñcanā vibhajeran ityācāryāḥ
03.5.24 chalaṃ etad iti kauṭilyaḥ
03.5.25 sato'rthasya vibhāgo nāsataḥ
03.5.26 etāvān arthaḥ sāmānyaḥ tasya etāvān praty'ṃśa ityanubhāṣya bruvan sākṣiṣu vibhāgaṃ kārayet
03.5.27 durvibhaktaṃ anyonyāpahṛtaṃ antarhitaṃ avijñāta utpannaṃ vā punarvibhajeran
03.5.28 adāyādakaṃ rājā haret strīvṛttipretakāryavarjaṃ, anyatra śrotriyadravyāt
03.5.29 tat traivedyebhyaḥ prayacchet
03.5.30 patitaḥ patitāj jātaḥ klībaścānaṃśāḥ, jaḍa unmattāndhakuṣṭhinaśca
03.5.31 sati bhāryārthe teṣāṃ apatyaṃ atadvidhaṃ bhāgaṃ haret
03.5.32 grāsācchādanaṃ itare patitavarjāḥ
03.5.33ab teṣāṃ ca kṛtadārāṇāṃ lupte prajanane sati ।
03.5.33chd sṛjeyurbāndhavāḥ putrāṃḥ teṣāṃ aṃśān prakalpayet  (iti)
   Chapt .   Division into shares
03.6.01 ekastrīputrāṇāṃ jyeṣṭhāṃśaḥ - brāhmaṇānāṃ ajāḥ, kṣatriyāṇāṃ aśvāḥ, vaiśyānāṃ gāvaḥ, śūdrāṇāṃ avayaḥ
03.6.02 kāṇalaṅgāḥ teṣāṃ madhyamāṃśaḥ, bhinnavarṇāḥ kaniṣṭhāṃśaḥ
03.6.03 catuṣpadābhāve ratnavarjānāṃ daśānāṃ bhāgaṃ dravyāṇāṃ ekaṃ jyeṣṭho haret
03.6.04 pratimuktasvadhāpāśo hi bhavati
03.6.05 ityauśanaso vibhāgaḥ
03.6.06 pituḥ parivāpād yānaṃ ābharaṇaṃ ca jyeṣṭhāṃśaḥ, śayanāsanaṃ bhuktakāṃsyaṃ ca madhyamāṃśaḥ, kṛṣṇaṃ dhānyāyasaṃ gṛhaparivāpo gośakaṭaṃ ca kaniṣṭhāṃśaḥ
03.6.07 śeṣadravyāṇāṃ ekadravyasya vā samo vibhāgaḥ
03.6.08 adāyādā bhaginyaḥ, mātuḥ parivāpād bhuktakāṃsyābharaṇabhāginyaḥ
03.6.09 mānuṣahīno jyeṣṭhaḥ tṛtīyaṃ aṃśaṃ jyeṣṭhāṃśāllabheta, caturthaṃ anyāyavṛttiḥ, nivṛttadharmakāryo vā
03.6.10 kāmācāraḥ sarvaṃ jīyeta
03.6.11 tena madhyamakaniṣṭhau vyākhyātau
03.6.12 tayormānuṣa upeto jyeṣṭhāṃśād ardhaṃ labheta
03.6.13 nānāstrīputrāṇāṃ tu saṃskṛtāsaṃskṛtayoḥ kanyākṛtakṣatayorabhāve ca ekasyāḥ putrayoryamayorvā pūrvajanmanā jyeṣṭhabhāvaḥ
03.6.14 sūtamāgadhavrātyarathakārāṇāṃ aiśvaryato vibhāgaḥ
03.6.15 śeṣāḥ taṃ upajīveyuḥ
03.6.16 anīśvarāḥ samavibhāgāḥ
03.6.17 cāturvarṇyaputrāṇāṃ brāhmaṇīputraścaturo'ṃśān haret, kṣatriyāputrastrīn aṃśān, vaiśyāputro dvāvaṃśau, ekaṃ śūdrāputraḥ
03.6.18 tena trivarṇadvivarṇaputravibhāgaḥ kṣatriyavaiśyayorvyākhyātaḥ
03.6.19 brāhmaṇasyānantarāputraḥ tulyāṃśaḥ
03.6.20 kṣatriyavaiśyayorardhāṃśaḥ tulyāṃśo vā mānuṣa upetaḥ
03.6.21 tulyātulyayorekaputraḥ sarvaṃ haret, bandhūṃśca bibhṛyāt
03.6.22 brāhmaṇānāṃ tu pāraśavaḥ tṛtīyaṃ aṃśaṃ labheta, dvāvaṃśau sapiṇḍaḥ kulyo vā''sannaḥ, svadhādānahetoḥ
03.6.23 tad'bhāve piturācāryo'ntevāsī vā
03.6.24ab kṣetre vā janayed asya niyuktaḥ kṣetrajaṃ sutam ।
03.6.24chd mātṛbandhuḥ sagotro vā tasmai tat pradiśed dhanam  (iti)
   Chapt .   Classification of sons
03.7.01 paraparigrahe bījaṃ utsṛṣṭaṃ kṣetriṇaḥ ityācāryāḥ
03.7.02 mātā bhastrā, yasya retaḥ tasyāpatyam ityapare
03.7.03 vidyamānaṃ ubhayaṃ iti kauṭilyaḥ
03.7.04 svayañjātaḥ kṛtakriyāyāṃ aurasaḥ
03.7.05 tena tulyaḥ putrikāputraḥ
03.7.06 sagotreṇānyagotreṇa vā niyuktena kṣetrajātaḥ kṣetrajaḥ putraḥ
03.7.07 janayiturasatyanyasmin putre sa eva dvipitṛko dvigotro vā dvayorapi svadhārikthabhāg bhavati
03.7.08 tatsadharmā bandhūnāṃ gṛhe gūḍhajātaḥ tu gūḍhajaḥ
03.7.09 bandhunā utsṛṣṭo'paviddhaḥ saṃskartuḥ putraḥ
03.7.10 kanyāgarbhaḥ kānīnaḥ
03.7.11 sagarbha ūḍhāyāḥ saha ūḍhaḥ
03.7.12 punarbhūtāyāḥ paunarbhavaḥ
03.7.13 svayañjātaḥ piturbandhūnāṃ ca dāyādaḥ
03.7.14 parajātaḥ saṃskartureva na bandhūnām
03.7.15 tatsadharmā mātāpitṛbhyāṃ adbhirmukto dattaḥ
03.7.16 svayaṃ bandhubhirvā putrabhāva upagata upagataḥ
03.7.17 putratve'dhikṛtaḥ kṛtakaḥ
03.7.18 parikrītaḥ krītaḥ iti ।
03.7.19 aurase tu utpanne savarṇāḥ tṛtīyāṃśaharāḥ, asavarṇā grāsācchādanabhāginaḥ
03.7.20 brāhmaṇakṣatriyayoranantarāputrāḥ savarṇāḥ, ekāntarā asavarṇāḥ
03.7.21 brāhmaṇasya vaiśyāyāṃ ambaṣṭhaḥ, śūdrāyāṃ niṣādaḥ pāraśavo vā
03.7.22 kṣatriyasya śūdrāyāṃ ugraḥ
03.7.23 śūdra eva vaiśyasya
03.7.24 savarṇāsu ca eṣāṃ acaritavratebhyo jātā vrātyāḥ
03.7.25 ityanulomāḥ
03.7.26 śūdrād āyogavakṣattacaṇḍālāḥ
03.7.27 vaiśyān māgadhavaidehakau
03.7.28 kṣatriyāt sūtaḥ
03.7.29 paurāṇikaḥ tvanyaḥ sūto māgadhaśca, brahmakṣatrād viśeṣaḥ
03.7.30 ta ete pratilomāḥ svadharmātikramād rājñaḥ sambhavanti
03.7.31 ugrānnaiṣādyāṃ kukkuṭaḥ, viparyaye pulkasaḥ
03.7.32 vaidehikāyāṃ ambaṣṭhād vaiṇaḥ, viparyaye kuśīlavaḥ
03.7.33 kṣattāyāṃ ugrātśvapākaḥ
03.7.34 ityete'nye cāntarālāḥ
03.7.35 karmaṇā vaiśyo rathakāraḥ
03.7.36 teṣāṃ svayonau vivāhaḥ, pūrvāparagāmitvaṃ vṛttānuvṛttaṃ ca
03.7.37 śūdrasadharmāṇo vā, anyatra caṇḍālebhyaḥ
03.7.38 kevalaṃ evaṃ vartamānaḥ svargaṃ āpnoti rājā, narakaṃ anyathā
03.7.39 sarveṣāṃ antarālānāṃ samo vibhāgaḥ
03.7.40ab deśasya jātyāḥ saṅghasya dharmo grāmasya vā'pi yaḥ ।
03.7.40chd ucitaḥ tasya tena eva dāyadharmaṃ prakalpayet  (iti)
   Chapt .   Immovable property
  Dwelling-places
03.8.01 sāmantapratyayā vāstuvivādāḥ
03.8.02 gṛhaṃ kṣetraṃ ārāmaḥ setubandhaḥ taṭākaṃ ādhāro vā vāstuḥ
03.8.03 karṇakīlāyasasambandho'nugṛhaṃ setuḥ
03.8.04 yathāsetubhogaṃ veśma kārayet
03.8.05 abhūtaṃ vā parakuḍyād apakramya dvāvaratnī tripadīṃ vā deśabandhaṃ kārayet
03.8.06 avaskaraṃ bhramaṃ udapānaṃ vā na gṛha ucitād anyatra, anyatra sūtikākūpād ānirdaśāhād iti
03.8.07 tasyātikrame pūrvaḥ sāhasadaṇḍaḥ
03.8.08 tena indhanāvaghātanakṛtaṃ kalyāṇakṛtyeṣvācāma udakamārgāśca vyākhyātāḥ
03.8.09 tripadīpratikrāntaṃ adhyardhaṃ aratniṃ vā gāḍhaprasṛtaṃ udakamārgaṃ prasravaṇaprapātaṃ vā kārayet
03.8.10 tasyātikrame catuṣpañcāśatpaṇo daṇḍaḥ
03.8.11 ekapadīpratikrāntaṃ aratniṃ vā cakricatuṣpadasthānaṃ agniṣṭhaṃ udañjarasthānaṃ rocanīṃ kuṭṭanīṃ vā kārayet
03.8.12 tasyātikrame caturviṃśatipaṇo daṇḍaḥ
03.8.13 sarvavāstukayoḥ prākṣiptakayorvā śālayoḥ kiṣkurantarikā tripadī vā
03.8.14 tayoścatur'ṅgulaṃ nīprāntaram nīvrāntaram? samārūḍhakaṃ vā
03.8.15 kiṣkumātraṃ āṇidvāraṃ antarikāyāṃ khaṇḍaphullārthaṃ asampātaṃ kārayet
03.8.16 prakāśārthaṃ alpaṃ ūrdhvaṃ vātāyanaṃ kārayet
03.8.17 tad'vasite veśmanicchādayet
03.8.18 sambhūya vā gṛhasvāmino yathā iṣṭaṃ kārayeyuḥ, aniṣṭaṃ vārayeyuḥ
03.8.19 vānalaṭyāśca ūrdhvaṃ āvāryabhāgaṃ kaṭapracchannaṃ avamarśabhittiṃ vā kārayed varṣābādhabhayāt
03.8.20 tasyātikrame pūrvaḥ sāhasadaṇḍaḥ, pratilomadvāravātāyanabādhāyāṃ ca, anyatra rājamārgarathyābhyaḥ
03.8.21 khātasopānapraṇālīniśreṇy'vaskarabhāgairbahirbādhāyāṃ bhoganigrahe ca
03.8.22 parakuḍyaṃ udakena upaghnato dvādaśapaṇo daṇḍaḥ, mūtrapurīṣa upaghāte dviguṇaḥ
03.8.23 praṇālīmokṣo varṣati, anyathā dvādaśapaṇo daṇḍaḥ
03.8.24 pratiṣiddhasya ca vasataḥ, nirasyataścāvakrayiṇaṃ anyatra pāruṣyasteyasāhasasaṅgrahaṇamithyābhogebhyaḥ
03.8.25 svayaṃ'bhiprasthito varṣāvakrayaśeṣaṃ dadyāt
03.8.26 sāmānye veśmani sāhāyyaṃ aprayacchataḥ, sāmānyaṃ uparundhato bhogaṃ ca gṛhe dvādaśapaṇo daṇḍaḥ
03.8.27 vināśayataḥ taddviguṇaḥ
03.8.28ab koṣṭhakāṅgaṇavarcānāṃ agnikuṭṭanaśālayoḥ ।
03.8.28chd vivṛtānāṃ ca sarveṣāṃ sāmānyo bhoga iṣyate  (iti)
   Chapt .   sale of immovable property Fixing of boundaries Enchroachment and Damage
03.9.01 jñātisāmantadhanikāḥ krameṇa bhūmiparigrahān kretuṃ abhyābhaveyuḥ
03.9.02 tato'nye bāhyāḥ
03.9.03 sāmantacatvāriṃśatkulyeṣu gṛhapratimukhe veśma śrāvayeyuḥ, sāmantagrāmavṛddheṣu kṣetraṃ ārāmaṃ setubandhaṃ taṭākaṃ ādhāraṃ vā maryādāsu yathāsetubhogaṃ anenārgheṇa kaḥ kretā iti
03.9.04 trirāghuṣitaṃ avyāhataṃ kretā kretuṃ labheta
03.9.05 spardhayā vā mūlyavardhane mūlyavṛddhiḥ sa-śulkā kośaṃ gacchet
03.9.06 vikrayapratikroṣṭā śulkaṃ dadyāt
03.9.07 asvāmipratikrośe caturviṃśatipaṇo daṇḍaḥ
03.9.08 saptarātrād ūrdhvaṃ anabhisarataḥ pratikruṣṭo vikrīṇīta
03.9.09 pratikruṣṭātikrame vāstuni dviśato daṇḍaḥ, anyatra caturviṃśatipaṇo daṇḍaḥ iti vāstuvikrayaḥ ।
03.9.10 sīmavivādaṃ grāmayorubhayoḥ sāmantā pañcagrāmī daśagrāmī vā setubhiḥ sthāvaraiḥ kṛtrimairvā kuryāt
03.9.11 karṣakagopālakavṛddhāḥ pūrvabhuktikā vā bāhyāḥ setūnāṃ abhijñā bahava eko vā nirdiśya sīmasetūn viparītaveṣāḥ sīmānaṃ nayeyuḥ
03.9.12 uddiṣṭānāṃ setūnāṃ adarśane sahasraṃ daṇḍaḥ ।
03.9.13 tad eva nīte sīmāpahāriṇāṃ setucchidāṃ ca kuryāt
03.9.14 pranaṣṭasetubhogaṃ vā sīmānaṃ rājā yathā upakāraṃ vibhajet iti sīmavivādaḥ ।
03.9.15 kṣetravivādaṃ sāmantagrāmavṛddhāḥ kuryuḥ
03.9.16 teṣāṃ dvaidhībhāve yato bahavaḥ śucayo'numatā vā tato niyaccheyuḥ madhyaṃ vā gṛhṇīyuḥ
03.9.17 tad।ubhayaparā uktaṃ vāstu rājā haret, pranaṣṭasvāmikaṃ ca
03.9.18 yathā upakāraṃ vā vibhajet
03.9.19 prasahyādāne vāstuni steyadaṇḍaḥ
03.9.20 kāraṇādāne prayāsaṃ ājīvaṃ ca parisaṅkhyāya bandhaṃ dadyāt iti kṣetravivādaḥ ।
03.9.21 maryādā'paharaṇe pūrvaḥ sāhasadaṇḍaḥ
03.9.22 maryādābhede caturviṃśatipaṇaḥ
03.9.23 tena tapovanavivītamahāpathaśmaśānadevakulayajanapuṇyasthānavivādā vyākhyātāḥ iti maryādāsthāpanam ।
03.9.24 sarva eva vivādāḥ sāmantapratyayāḥ
03.9.25 vivītasthalakedāraṣaṇḍakhalaveśmavāhanakoṣṭhānāṃ pūrvampūrvaṃ ābādhaṃ saheta
03.9.26 brahmasomāraṇyadevayajanapuṇyasthānavarjāḥ sthalapradeśāḥ
03.9.27 ādhāraparivāhakedāra upabhogaiḥ parakṣetrakṛṣṭabījahiṃsāyāṃ yathā upaghātaṃ mūlyaṃ dadyuḥ
03.9.28 kedārārāmasetubandhānāṃ parasparahiṃsāyāṃ hiṃsādviguṇo daṇḍaḥ
03.9.29 paścānniviṣṭaṃ adharataṭākaṃ na uparitaṭākasya kedāraṃ udakenāplāvayet
03.9.30 upariniviṣṭaṃ nādharataṭākasya pūrāsrāvaṃ vārayed, anyatra trivarṣa uparatakarmaṇaḥ
03.9.31 tasyātikrame pūrvaḥ sāhasadaṇḍaḥ, taṭākavāmanaṃ ca
03.9.32 pañcavarṣa uparatakarmaṇaḥ setubandhasya svāmyaṃ lupyeta, anyatrāpadbhyaḥ
03.9.33 taṭākasetubandhānāṃ navapravartane pāñcavarṣikaḥ parihāraḥ, bhagna utsṛṣṭānāṃ cāturvarṣikaḥ, samupārūḍhānāṃ traivarṣikaḥ, sthalasya dvaivarṣikaḥ
03.9.34 svātmādhāne vikraye ca
03.9.35 khātaprāvṛttiṃ anadīnibandhāyatanataṭākakedārārāmaṣaṇḍavāpānāṃ sasyavarṇabhāga uttarikaṃ anyebhyo vā yathā upakāraṃ dadyuḥ
03.9.36 prakrayāvakrayādhibhāgabhoganiṣṛṣṭa upabhoktāraśca eṣāṃ pratikuryuḥ
03.9.37 arpatīkāre hīnadviguṇo daṇḍaḥ
03.9.38ab setubhyo muñcataḥ toyaṃ avāre ṣaṭpaṇo damaḥ ।
03.9.38chd vāre vā toyaṃ anyeṣāṃ pramādena uparundhataḥ  (iti)
   Chapt .   Damage to pastures, fields and roads
03.10.01 karma udakamārgaṃ ucitaṃ rundhataḥ kurvato'nucitaṃ vā pūrvaḥ sāhasadaṇḍaḥ, setukūpapuṇyasthānacaityadevāyatanāni ca parabhūmau niveśayataḥ
03.10.02 pūrvānuvṛttaṃ dharmasetuṃ ādhānaṃ vikrayaṃ vā nayato nāyayato vā madhyamaḥ sāhasadaṇḍaḥ, śrotṝṇāṃ uttamaḥ, anyatra bhagna utsṛṣṭāt
03.10.03 svāmyabhāve grāmāḥ puṇyaśīlā vā pratikuryuḥ
03.10.04 pathipramāṇaṃ durganiveśe vyākhyātam
03.10.05 kṣudrapaśumanuṣyapathaṃ rundhato dvādaśapaṇo daṇḍaḥ, mahāpaśupathaṃ caturviṃśatipaṇaḥ, hastikṣetrapathaṃ catuṣpañcāśatpaṇaḥ, setuvanapathaṃ ṣaṭśataḥ, śmaśānagrāmapathaṃ dviśataḥ, droṇamukhapathaṃ pañcaśataḥ, sthānīyarāṣṭravivītapathaṃ sāhasraḥ
03.10.06 atikarṣaṇe ca eṣāṃ daṇḍacaturthā daṇḍāḥ
03.10.07 karṣaṇe pūrva uktāḥ
03.10.08 kṣetrikasyākṣipataḥ kṣetraṃ upavāsasya vā tyajato bījakāle dvādaśapaṇo daṇḍaḥ, anyatra doṣa upanipātāviṣahyebhyaḥ
03.10.09 karadāḥ karadeṣvādhānaṃ vikrayaṃ vā kuryuḥ, brahmadeyikā brahmadeyikeṣu
03.10.10 anyathā pūrvaḥ sāhasadaṇḍaḥ
03.10.11 karadasya vā'karadagrāmaṃ praviśataḥ
03.10.12 karadaṃ tu praviśataḥ sarvadravyeṣu prākāmyaṃ syāt, anyatrāgārāt
03.10.13 tad apyasmai dadyāt
03.10.14 anādeyaṃ akṛṣato'nyaḥ pañcavarṣāṇyupabhujya prayāsaniṣkrayeṇa dadyāt
03.10.15 akaradāḥ paratra vasanto bhogaṃ upajīveyuḥ
03.10.16 grāmārthena grāmikaṃ vrajantaṃ upavāsāḥ paryāyeṇānugaccheyuḥ
03.10.17 ananugacchantaḥ paṇārdhapaṇikaṃ yojanaṃ dadyuḥ
03.10.18 grāmikasya grāmād astenapāradārikaṃ nirasyataścaturviṃśatipaṇo daṇḍaḥ, grāmasya uttamaḥ
03.10.19 nirastasya praveśo hyabhigamena vyākhyātaḥ
03.10.20 stambhaiḥ samantato grāmād dhanuḥśatāpakṛṣṭaṃ upasālaṃ kārayet
03.10.21 paśupracārārthaṃ vivītaṃ ālavanena upajīveyuḥ
03.10.22 vivītaṃ bhakṣayitvā'pasṛtānāṃ uṣṭramahiṣāṇāṃ pādikaṃ rūpaṃ gṛhṇīyuḥ, gavāśvakharāṇāṃ cārdhapādikaṃ, kṣudrapaśūnāṃ ṣoḍaśabhāgikam
03.10.23 bhakṣayitvā niṣaṇṇānāṃ eta eva dviguṇā daṇḍāḥ, parivasatāṃ caturguṇāḥ
03.10.24 grāmadevavṛṣā vā'nirdaśāhā vā dhenurukṣāṇo govṛṣāścādaṇḍyāḥ
03.10.25 sasyabhakṣaṇe sasya upaghātaṃ niṣpattitaḥ parisaṅkhyāya dviguṇaṃ dāpayet
03.10.26 svāminaścānivedya cārayato dvādaśapaṇo daṇḍaḥ, pramuñcataścaturviṃśatipaṇaḥ
03.10.27 pālināṃ ardhadaṇḍāḥ
03.10.28 tad eva ṣaṇḍabhakṣaṇe kuryāt
03.10.29 vāṭabhede dviguṇaḥ veśmakhalavalayagatānāṃ ca dhānyānāṃ bhakṣaṇe
03.10.30 hiṃsāpratīkāraṃ kuryāt
03.10.31 abhayavanamṛgāḥ parigṛhītā vā bhakṣayantaḥ svāmino nivedya yathā'vadhyāḥ tathā pratiṣeddhavyāḥ
03.10.32 paśavo raśmipratodābhyāṃ vārayitavyāḥ
03.10.33 teṣāṃ anyathā hiṃsāyāṃ daṇḍapāruṣyadaṇḍāḥ
03.10.34 prārthayamānā dṛṣṭāparādhā vā sarva upāyairniyantavyāḥ iti kṣetrapathahiṃsā ।
03.10.35 karṣakasya grāmaṃ abhyupetyākurvato grāma evātyayaṃ haret
03.10.36 karmākaraṇe karmavetanadviguṇaṃ, hiraṇyādāne pratyaṃśadviguṇaṃ, bhakṣyapeyādāne ca prahavaṇeṣu dviguṇaṃ aṃśaṃ dadyāt
03.10.37 prekṣāyāṃ anaṃśadaḥ, sa-svajano na prekṣeta
03.10.38 pracchannaśravaṇa īkṣaṇe ca sarvahite ca karmaṇi nigraheṇa dviguṇaṃ aṃśaṃ dadyāt
03.10.39 sarvahitaṃ ekasya bruvataḥ kuryurājñām
03.10.40 akaraṇe dvādaśapaṇo daṇḍaḥ
03.10.41 taṃ cet sambhūya vā hanyuḥ pṛthag eṣāṃ aparādhadviguṇo daṇḍaḥ
03.10.42 upahantṛṣu viśiṣṭaḥ
03.10.43 brāhmaṇaśca eṣāṃ jyaiṣṭhyaṃ niyamyeta
03.10.44 prahavaṇeṣu ca eṣāṃ brāhmaṇā nākāmāḥ kuryuḥ, aṃśaṃ ca labheran
03.10.45 tena deśajātikulasaṅghānāṃ samayasyānapākarma vyākhyātam
03.10.46ab rājā deśahitān setūn kurvatāṃ pathi saṅkramān ।
03.10.46chd grāmaśobhāśca rakṣāśca teṣāṃ priyahitaṃ caret  (iti)
   Chapt .   Non-payment of debts
03.11.01 sapādapaṇā dharmyā māsavṛddhiḥ paṇaśatasya, pañcapaṇā vyāvahārikī, daśapaṇā kāntāragāṇāṃ, viṃśatipaṇā sāmudrāṇām
03.11.02 tataḥ paraṃ kartuḥ kārayituśca pūrvaḥ sāhasadaṇḍaḥ, śrotṝṇāṃ eka ekaṃ pratyardhadaṇḍaḥ
03.11.03 rājanyayogakṣemāvahe tu dhanikadhāraṇikayoścaritraṃ avekṣeta
03.11.04 dhānyavṛddhiḥ sasyaniṣpattāvupārdhā, paraṃ mūlyakṛtā vardheta
03.11.05 prakṣepavṛddhirudayād ardhaṃ samnidhānasannā vārṣikī deyā
03.11.06 cirapravāsaḥ stambhapraviṣṭo vā mūlyadviguṇaṃ dadyāt
03.11.07 akṛtvā vṛddhiṃ sādhayato vardhayato vā, mūlyaṃ vā vṛddhiṃ āropya śrāvayato bandhacaturguṇo daṇḍaḥ
03.11.08 tucchaśrāvaṇāyāṃ abhūtacaturguṇaḥ
03.11.09 tasya tribhāgaṃ ādātā dadyāt, śeṣaṃ pradātā
03.11.10 dīrghasattravyādhigurukula uparuddhaṃ bālaṃ asāraṃ vā naṛṇaṃ anuvardheta
03.11.11 mucyamānaṃ ṛṇaṃ apratigṛhṇato dvādaśapaṇo daṇḍaḥ
03.11.12 kāraṇāpadeśena nivṛttavṛddhikaṃ anyatra tiṣṭhet
03.11.13 daśavarṣa upekṣitaṃ ṛṇaṃ apratigrāhyaṃ, anyatra bālavṛddhavyādhitavyasaniproṣitadeśatyāgarājyavibhramebhyaḥ
03.11.14 pretasya putrāḥ kusīdaṃ dadyuḥ, dāyādā vā rikthaharāḥ, sahagrāhiṇaḥ, pratibhuvo vā
03.11.15 na prātibhāvyaṃ anyat
03.11.16 asāraṃ bālaprātibhāvyam
03.11.17 asaṅkhyātadeśakālaṃ tu putrāḥ pautrā dāyādā vā rikthaṃ haramāṇā dadyuḥ
03.11.18 jīvitavivāhabhūmiprātibhāvyaṃ asaṅkhyātadeśakālaṃ tu putrāḥ pautrā vā vaheyuḥ
03.11.19 nānāṛṇasamavāye tu na ekaṃ dvau yugapad abhivadeyātāṃ, anyatra pratiṣṭhamānāt
03.11.20 tatrāpi gṛhītānupūrvyā rājaśrotriyadravyaṃ vā pūrvaṃ pratipādayet
03.11.21 dampatyoḥ pitāputrayoḥ bhrātṝṇāṃ cāvibhaktānāṃ paraspara।kṛtaṃ ṛṇaṃ asādhyam
03.11.22 agrāhyāḥ karmakāleṣu karṣakā rājapuruṣāśca
03.11.23 strī cāpratiśrāviṇī patikṛtaṃ ṛṇaṃ, anyatra gopālakārdhasītikebhyaḥ
03.11.24 patiḥ tu grāhyaḥ strīkṛtaṃ ṛṇaṃ, apratividhāya proṣita iti
03.11.25 sampratipattāvuttamaḥ
03.11.26 asmapratipattau tu sākṣiṇaḥ pramāṇaṃ prātyayikāḥ śucayo'numatā vā trayo'varārdhyāḥ
03.11.27 pakṣānumatau vā dvau, ṛṇaṃ prati na tveva ekaḥ
03.11.28 pratiṣiddhāḥ syālasahāyānvarthidhanikadhāraṇikavairinyaṅgadhṛtadaṇḍāḥ, pūrve cāvyavahāryāḥ
03.11.29 rājaśrotriyagrāmabhṛtakakuṣṭhivraṇinaḥ patitacaṇḍālakutsitakarmāṇo'ndhabadhiramūkāhaṃvādinaḥ strīrājapuruṣāśca, anyatra svavargebhyaḥ
03.11.30 pāruṣyasteyasaṅgrahaṇeṣu tu vairisyālasahāyavarjāḥ
03.11.31 rahasyavyavahāreṣvekā strī puruṣa upaśrotā upadraṣṭā vā sākṣī syād rājatāpasavarjam
03.11.32 svāmino bhṛtyānāṃ ṛtvig।ācāryāḥ śiṣyāṇāṃ mātāpitarau putrāṇāṃ cānigraheṇa sākṣyaṃ kuryuḥ, tesāṃ itare vā
03.11.33 parasparābhiyoge ca eṣāṃ uttamāḥ parā uktā daśabandhaṃ dadyuḥ, avarāḥ pañcabandham iti sākṣy'dhikāraḥ ॥

03.11.34 brāhmaṇa udakumbhāgnisakāśe sākṣiṇaḥ parigṛhṇīyāt
03.11.35 tatra brāhmaṇaṃ brūyāt satyaṃ brūhi iti
03.11.36 rājanyaṃ vaiśyaṃ vā mā tava iṣṭāpūrtaphalaṃ, kapālahastaḥ śatrukulaṃ bhikṣā'rthī gaccheḥ iti
03.11.37 śūdraṃ janmamaraṇāntare yad vaḥ puṇyaphalaṃ tad rājānaṃ gacched, rājñaśca kilbiṣaṃ yuṣmān anyathāvāde, daṇḍaścānubaddhaḥ, paścād api jñāyeta yathādṛṣṭaśrutaṃ, ekamantrāḥ satyaṃ upaharata iti
03.11.38 anupaharatāṃ saptarātrād ūrdhvaṃ dvādaśapaṇo daṇḍaḥ, tripakṣād ūrdhvaṃ abhiyogaṃ dadyuḥ
03.11.39 sākṣibhede yato bahavaḥ śucayo'numatā vā tato niyaccheyuḥ, madhyaṃ vā gṛhṇīyuḥ
03.11.40 tad vā dravyaṃ rājā haret
03.11.41 sākṣiṇaśced abhiyogād ūnaṃ brūyuratiriktasyābhiyoktā bandhaṃ dadyāt
03.11.42 atiriktaṃ vā brūyuḥ tad'tiriktaṃ rājā haret
03.11.43 bāliśyād abhiyokturvā duhśrutaṃ durlikhitaṃ pretābhiniveśaṃ vā samīkṣya sākṣipratyayaṃ eva syāt
03.11.44 sākṣibāliṣyeṣveva pṛthag'nuyoge deśakālakāryāṇāṃ pūrvamadhyama uttamā daṇḍāḥ ityauśanasāḥ
03.11.45 kūṭasākṣiṇo yaṃ arthaṃ abhūtaṃ kuryurbhūtaṃ vā nāśayeyuḥ tad daśaguṇaṃ daṇḍaṃ dadyuḥ iti mānavāḥ
03.11.46 bāliśyād vā visaṃvādayatāṃ citro ghātaḥ iti bārhaspatyāḥ
03.11.47 na iti kauṭilyaḥ
03.11.48 dhruvaṃ hi sākṣibhiḥ śrotavyam
03.11.49 aśṛṇvatāṃ caturviṃśatipaṇo daṇḍaḥ, tato'rdhaṃ abruvāṇānām
03.11.50ab deśakālāvidūrasthān sākṣiṇaḥ pratipādayet ।
03.11.50chd dūrasthān aprasārān vā svāmivākyena sādhayet  (iti)
   Chapt .   Deposits
03.12.01 upanidhirṛṇena vyākhyātaḥ
03.12.02 paracakrāṭavikābhyāṃ durgarāṣṭravilope vā, pratirodhakairvā grāmasārthavrajavilope, cakrayuktanāśe vā, grāmamadhyāgny।udakābādhe jvālāvega uparuddhe vā, nāvi nimagnāyāṃ muṣitāyāṃ vā svayaṃ uparūḍho na upanidhiṃ abhyāvahet
03.12.03 upanidhibhoktā deśakālānurūpaṃ bhogavetanaṃ dadyāt, dvādaśapaṇaṃ ca daṇḍam
03.12.04 upabhoganimittaṃ naṣṭaṃ vinaṣṭaṃ vā'bhyāvahet, caturviṃśatipaṇaśca daṇḍaḥ, anyathā vā niṣpatane
03.12.05 pretaṃ vyasanagataṃ vā na upanidhiṃ abhyāvahet
03.12.06 ādhānavikrayāpavyayaneṣu cāsya caturguṇapañcabandho daṇḍaḥ
03.12.07 parivartane niṣpātane vā mūlyasamaḥ
03.12.08 tenādhipraṇāśa upabhogavikrayādhānāpahārā vyākhyātāḥ
03.12.09 nādhiḥ sa-upakāraḥ sīdet, na cāsya mūlyaṃ vardheta, anyatra nisargāt
03.12.10 nirupakāraḥ sīdet, mūlyaṃ cāsya vardheta
03.12.11 upasthitasyādhiṃ aprayacchato dvādaśaṇpaṇo daṇḍaḥ
03.12.12 prayojakāsamnidhāne vā grāmavṛddheṣu sthāpayitvā niṣkrayaṃ ādhiṃ pratipadyeta
03.12.13 nivṛttavṛddhiko vā''dhiḥ tatkālakṛtamūlyaḥ tatra evāvatiṣṭheta, anāśavināśakaraṇādhiṣṭhito vā
03.12.14 dhāraṇikāsamnidhāne vā vināśabhayād udgatārghaṃ dharmasthānujñāto vikrīṇīta, ādhipālapratyayo vā
03.12.15 sthāvaraḥ tu prayāsabhogyaḥ phalabhogyo vā prakṣepavṛddhimūlyaśuddhaṃ ājīvaṃ amūlyakṣayeṇa upanayet
03.12.16 anisṛṣṭa upabhoktā mūlyaśuddhaṃ ājīvaṃ bandhaṃ ca dadyāt
03.12.17 śeṣaṃ upanidhinā vyākhyātam
03.12.18 etenādeśo'nvādhiśca vyākhyātau
03.12.19 sārthenānvādhihasto vā pradiṣṭāṃ bhūmiṃ aprāptaścorairbhagna utsṛṣṭo vā nānvādhiṃ abhyāvahet
03.12.20 antare vā mṛtasya dāyādo'pi nābhyāvahet
03.12.21 śeṣaṃ upanidhinā vyakahyātam
03.12.22 yācitakaṃ avakrītakaṃ vā yathāvidhaṃ gṛhṇīyuḥ tathāvidhaṃ evārpayeyuḥ
03.12.23 bhreṣa upanipātābhyāṃ deśakāla uparodhi dattaṃ naṣṭaṃ vinaṣṭaṃ vā nābhyāvaheyuḥ
03.12.24 śeṣaṃ upanidhinā vyākhyātam
03.12.25 vaiyāvṛtyavikrayaḥ tu - vaiyāvṛtyakarā yathādeśakālaṃ vikrīṇānāḥ paṇyaṃ yathājātaṃ mūlyaṃ udayaṃ ca dadyuḥ
03.12.26 deśakālātipātane vā parihīṇaṃ sampradānakālikenārgheṇa mūlyaṃ udayaṃ ca dadyuḥ
03.12.27 yathāsambhāṣitaṃ vā vikrīṇānā na udayaṃ adhigaccheyuḥ, mūlyaṃ eva dadyuḥ
03.12.28 arghapatane vā parihīṇaṃ yathāparihīṇaṃ mūlyaṃ ūnaṃ dadyuḥ
03.12.29 sāṃvyavahārikeṣu vā prātyayikeṣvarājavācyeṣu bhreṣa upanipātābhyāṃ naṣṭaṃ vinaṣṭaṃ vā mūlyaṃ api na dadyuḥ
03.12.30 deśakālāntaritānāṃ tu paṇyānāṃ kṣayavyayaviśuddhaṃ mūlyaṃ udayaṃ ca dadyuḥ, paṇyasamavāyānāṃ ca pratyaṃśam
03.12.31 śeṣaṃ upanidhinā vyākhyātam
03.12.32 etena vaiyāvṛtyavikrayo vyākhyātaḥ
03.12.33 nikṣepaśca upanidhinā
03.12.34 taṃ anyena nikṣpitaṃ anyasyārpayato hīyeta
03.12.35 nikṣepāpahāre pūrvāpadānaṃ nikṣeptāraśca pramāṇam
03.12.36 aśucayo hi kāravaḥ
03.12.37 na eṣāṃ karaṇapūrvo nikṣepadharmaḥ
03.12.38 karaṇahīnaṃ nikṣepaṃ apavyayamānaṃ gūḍhabhittinyastān sākṣiṇo nikṣeptā rahasi praṇipātena prajñāpayet, vanānte vā madyaprahavaṇaviśvāsena
03.12.39 rahasi vṛddho vyādhito vā vaidehakaḥ kaścit kṛtalakṣaṇaṃ dravyaṃ asya haste nikṣipyāpagacchet
03.12.40 tasya pratideśena putro bhrātā vā'bhigamya nikṣepaṃ yāceta
03.12.41 dāne śuciḥ, anyathā nikṣepaṃ steyadaṇḍaṃ ca dadyāt
03.12.42 pravrajyā'bhimukho vā śraddheyaḥ kaścit kṛtalakṣaṇaṃ dravyaṃ asya haste nikṣipya pratiṣṭheta
03.12.43 tataḥ kālāntarāgato yāceta
03.12.44 dāne śuciḥ, anyathā nikṣepaṃ steyadaṇḍaṃ ca dadyāt
03.12.45 kṛtalakṣaṇena vā dravyeṇa pratyānayed enam
03.12.46 bāliśajātīyo vā rātrau rājadāyikākṣaṇabhītaḥ sāraṃ asya haste nikṣipyāpagacchet
03.12.47 sa enaṃ bandhanāgāragato yāceta
03.12.48 dāne śuciḥ, anyathā nikṣepaṃ steyadaṇḍaṃ ca dadyāt
03.12.49 abhijñānena cāsya gṛhe janaṃ ubhayaṃ yāceta
03.12.50 anyatartādāne yathā uktaṃ purastāt
03.12.51 dravyabhogānāṃ āgamaṃ cāsyānuyuñjīta, tasya cārthasya vyavahāra upaliṅganaṃ, abhiyoktuścārthasāmarthyam
03.12.52 etena mithaḥsamavāyo vyākhyātaḥ
03.12.53ab tasmāt sākṣimad acchannaṃ kuryāt samyagvibhāṣitam ।
03.12.53chd sve pare vā jane kāryaṃ deśakālāgravarṇataḥ  (iti)
   Chapt .   Law concerning slaves and labourers
03.13.01 udaradāsavarjaṃ āryaprāṇaṃ aprāptavyavahāraṃ śūdraṃ vikrayādhānaṃ nayataḥ svajanasya dvādaśapaṇo daṇḍaḥ, vaiśyaṃ dviguṇaḥ, kṣatriyaṃ triguṇaḥ, brāhmaṇaṃ caturguṇaḥ
03.13.02 parajanasya pūrvamadhyama uttamavadhā daṇḍāḥ, kretṛśrotṝṇāṃ ca
03.13.03 mlecchānāṃ adoṣaḥ prajāṃ vikretuṃ ādhātuṃ vā
03.13.04 na tvevāryasya dāsabhāvaḥ
03.13.05 athavā''ryaṃ ādhāya kulabandhana āryāṇāṃ āpadi, niṣkrayaṃ cādhigamya bālaṃ sāhāyyadātāraṃ vā pūrvaṃ niṣkrīṇīran
03.13.06 sakṛd।ātmādhātā niṣpatitaḥ sīdet, dviranyenāhitakaḥ, sakṛd ubhau paraviṣayābhimukhau
03.13.07 vittāpahāriṇo vā dāsasyāryabhāvaṃ apaharato'rdhadaṇḍaḥ
03.13.08 niṣpatitapretavyasanināṃ ādhātā mūlyaṃ bhajeta
03.13.09 pretaviṇmūtra ucchiṣṭagrāhaṇaṃ āhitasya nagnasnāpanaṃ daṇḍapreṣaṇaṃ atikramaṇaṃ ca strīṇāṃ mūlyanāśakaraṃ, dhātrīparicārikārdhasītika upacārikāṇāṃ ca mokṣakaram
03.13.10 siddhaṃ upacārakasyābhiprajātasyāpakramaṇam
03.13.11 dhātrīṃ āhitikāṃ vā'kāmāṃ svavaśāṃ gacchataḥ pūrvaḥ sāhasadaṇḍaḥ, paravaśāṃ madhyamaḥ
03.13.12 kanyāṃ āhitikāṃ vā svayaṃ anyena vā duṣayato mūlyanāśaḥ śulkaṃ taddvuguṇaśca daṇḍaḥ
03.13.13 ātmavikrayiṇaḥ prajāṃ āryāṃ vidyāt
03.13.14 ātmādhigataṃ svāmikarmāviruddhaṃ labheta, pitryaṃ ca dāyam
03.13.15 mūlyena cāryatvaṃ gacchet
03.13.16 tena udaradāsāhitakau vyākhyātau
03.13.17 prakṣepānurūpaścāsya niṣkrayaḥ
03.13.18 daṇḍapraṇītaḥ karmaṇā daṇḍaṃ upanayet
03.13.19 āryaprāṇo dhvajāhṛtaḥ karmakālānurūpeṇa mūlyārdhena vā vimucyeta
03.13.20 gṛhejātadāyāgatalabdhakrītānāṃ anyatamaṃ dāsaṃ ūnāṣṭavarṣaṃ vibandhuṃ akāmaṃ nīce karmaṇi videśe dāsīṃ vā sagarbhāṃ aprativihitagarbhabharmaṇyāṃ vikrayādhānaṃ nayataḥ pūrvaḥ sāhasadaṇḍaḥ, kretṛśrotṝṇāṃ ca
03.13.21 dāsaṃ anurūpeṇa niṣkrayeṇāryaṃ akurvato dvādaśapaṇo daṇḍaḥ, saṃrodhaścākaraṇāt
03.13.22 dāsadravyasya jñātayo dāyādāḥ, teṣāṃ abhāve svāmī
03.13.23 svāminaḥ svasyāṃ dāsyāṃ jātaṃ samātṛkaṃ adāsaṃ vidyāt
03.13.24 gṛhyā cet kuṭumbārthacintanī mātā bhrātā bhaginī cāsyā adāsāḥ syuḥ
03.13.25 dāsaṃ dāsīṃ vā niṣkrīya punarvikrayādhānaṃ nayato dvādaśapaṇo daṇḍaḥ, anyatra svayaṃvādibhyaḥ iti dāsakalpaḥ ।
03.13.26 karmakarasya karmasambandhaṃ āsannā vidyuḥ
03.13.27 yathāsambhāṣitaṃ vetanaṃ labheta, karmakālānurūpaṃ asambhāṣitavetanaḥ
03.13.28 karṣakaḥ sasyānāṃ gopālakaḥ sarpiṣāṃ vaidehakaḥ paṇyānāṃ ātmanā vyavahṛtānāṃ daśabhāgaṃ asambhāṣitavetano labheta
03.13.29 sambhāṣitavetanaḥ tu yathāsambhāṣitam
03.13.30 kāruśilpikuśīlavacikitsakavāgjīvanaparicārakādirāśākārikavargaḥ tu yathā'nyaḥ tadvidhaḥ kuryād yathā vā kuśalāḥ kalpayeyuḥ tathā vetanaṃ labheta
03.13.31 sākṣipratyayaṃ eva syāt
03.13.32 sākṣiṇāṃ abhāve yataḥ karma tato'nuyuñjīta
03.13.33 vetanādāne daśabandho daṇḍaḥ, ṣaṭpaṇo vā
03.13.34 apavyayamāne dvādaśapaṇo daṇḍaḥ, pañcabandho vā
03.13.35 nadīvegajvālāstenavyāla uparuddhaḥ sarvasvaputradārātmadānenārtaḥ trātāraṃ āhūya niṣtīrṇaḥ kuśalapradiṣṭaṃ vetanaṃ dadyāt
03.13.36 tena sarvatrārtadānānuśayā vyākhyātāḥ
03.13.37ab labheta puṃścalī bhogaṃ saṅgamasya upaliṅganāt ।
03.13.37chd atiyācnā tu jīyeta daurmatyāvinayena vā  (iti)
   Chapt .   Duties of servants
  Undertaking in partnership
03.14.01 gṛhītvā vetanaṃ karmākurvato bhṛtakasya dvādaśapaṇo daṇḍaḥ, saṃrodhaścākaraṇāt
03.14.02 aśaktaḥ kutsite karmaṇi vyādhau vyasane vā'nuśayaṃ labheta, pareṇa vā kārayitum
03.14.03 tasyavyayakarmaṇā labheta bhartā vā kārayitum
03.14.04 nānyaḥ tvayā kārayitavyo, mayā vā nānyasya kartavyam ityavarodhe bharturakārayato bhṛtakasyākurvato vā dvādaśapaṇo daṇḍaḥ
03.14.05 karmaniṣṭhāpane bharturanyatra gṛhītavetano nāsakāmaḥ kuryāt
03.14.06 upasthitaṃ akārayataḥ kṛtaṃ eva vidyād ityācāryāḥ
03.14.07 na iti kauṭilyaḥ
03.14.08 kṛtasya vetanaṃ nākṛtasyāsti
03.14.09 sa ced alpaṃ api kārayitvā na kārayet kṛtaṃ evāsya vidyāt
03.14.10 deśakālātipātanena karmaṇāṃ anyathākaraṇe vā nāsakāmaḥ kṛtaṃ anumanyeta
03.14.11 sambhāṣitād adhikakriyāyāṃ prayāsaṃ na moghaṃ kuryāt
03.14.12 tena saṅghabhṛtā vyākhyātāḥ
03.14.13 teṣāṃ ādhiḥ saptarātraṃ āsīta
03.14.14 tato'nyaṃ upasthāpayet, karmaniṣpākaṃ ca
03.14.15 na cānivedya bhartuḥ saṅghaḥ kañcit parihared upanayed vā
03.14.16 tasyātikrame caturviṃśatipaṇo daṇḍaḥ
03.14.17 saṅghena parihṛtasyārdhadaṇḍaḥ iti bhṛtakādhikāraḥ ॥

03.14.18 saṅghabhṛtāḥ sambhūyasamutthātāro vā yathāsambhāṣitaṃ vetanaṃ samaṃ vā vibhajeran
03.14.19 karṣaṇavaidehakā vā sasyapaṇyārambhaparyavasānāntare sannasya yathākṛtasya karmaṇaḥ pratyaṃśaṃ dadyuḥ
03.14.20 puruṣa upasthāne samagraṃ aṃśaṃ dadyuḥ
03.14.21 saṃsiddhe tu uddhṛtapaṇye sannasya tadānīṃ eva pratyaṃśaṃ dadyuḥ
03.14.22 sāmānyā hi pathisiddhiścāsiddhiśca
03.14.23 prakrānte tu karmaṇi svasthasyāpakrāmato dvādaśapaṇo daṇḍaḥ
03.14.24 na ca prākāmyaṃ apakramaṇe
03.14.25 coraṃ tvabhayapūrvaṃ karmaṇaḥ pratyaṃśena grāhayed, dadyāt pratyaṃśaṃ abhayaṃ ca
03.14.26 punaḥsteye pravāsanaṃ, anyatragamane ca
03.14.27 mahā'parādhe tu dūṣyavad ācaret
03.14.28 yājakāḥ svāpracāradravyavarjaṃ yathāsambhāṣitaṃ vetanaṃ samaṃ vā vibhajeran
03.14.29 agniṣṭomādiṣu ca kratuṣu dīkṣaṇād ūrdhvaṃ tṛtīyaṃ aṃśaṃ, madhyama upasada ūrdhvaṃ ardhaṃ aṃśaṃ, sutye prātaḥsavanād ūrdhvaṃ pāda ūnaṃ aṃśam
03.14.30 mādhyandināt savanād ūrdhvaṃ samagraṃ aṃśaṃ labheta
03.14.31 nītā hi dakṣiṇā bhavanti
03.14.32 bṛhaspatisavavarjaṃ pratisavanaṃ hi dakṣiṇā dīyante
03.14.33 tenāhargaṇadakṣiṇā vyākhyātāḥ
03.14.34 sanānāṃ ādaśāhorātrātśeṣabhṛtāḥ karma kuryuḥ, anye vā svapratyayāḥ
03.14.35 karmaṇyasamāpte tu yajamānaḥ sīded, ṛtvijaḥ karma samāpayya dakṣiṇāṃ hareyuḥ
03.14.36 asamāpte tu karmaṇi yājyaṃ yājakaṃ vā tyajataḥ pūrvaḥ sāhasadaṇḍaḥ
03.14.37ab anāhitāgniḥ śataguruyajvā ca sahasraguḥ ।
03.14.37chd surāpo vṛṣalībhartā brahmahā gurutalpagaḥ
03.14.38ab asatpratigrahe yuktaḥ stenaḥ kutsitayājakaḥ ।
03.14.38chd adoṣaḥ tyaktuṃ anyonyaṃ karmasaṅkaraniścayāt  (iti)
   Chapt .   Rescission of sale and purchase
03.15.01 vikrīya paṇyaṃ aprayacchato dvādaśapaṇo daṇḍaḥ, anyatra doṣa upanipātāviṣahyebhyaḥ
03.15.02 paṇyadoṣo doṣaḥ
03.15.03 rājacorāgny।udakabādha upanipātaḥ
03.15.04 bahuguṇahīnaṃ ārtakṛtaṃ vā'viṣahyam
03.15.05 vaidehakānāṃ ekarātraṃ anuśayaḥ, karṣakāṇāṃ trirātraṃ, gorakṣakāṇāṃ pañcarātram
03.15.06 vyāmiśrāṇāṃ uttamānāṃ ca varṇānāṃ vṛttivikraye saptarātram
03.15.07 ātipātikānāṃ paṇyānāṃ anyatrāvikreyam ityavarodhenānuśayo deyaḥ
03.15.08 tasyātikrame caturviṃśatipaṇo daṇḍaḥ, paṇyadaśabhāgo vā
03.15.09 krītvā paṇyaṃ apratigṛhṇato dvādaśapaṇo daṇḍaḥ, anyatra doṣa upanipātāviṣahyebhyaḥ
03.15.10 samānaścānuśayo vikreturanuśayena
03.15.11 vivāhānāṃ tu trayāṇāṃ pūrveṣāṃ varṇānāṃ pāṇigrahaṇāt siddhaṃ upāvartanaṃ, śūdrāṇāṃ ca prakarmaṇaḥ
03.15.12 vṛttapāṇigrahaṇayorapi doṣaṃ aupaśāyikaṃ dṛṣṭvā siddhaṃ upāvartanam
03.15.13 na tvevābhiprajātayoḥ
03.15.14 kanyādoṣaṃ aupaśāyikaṃ anākhyāya prayacchataḥ kanyāṃ ṣaṇ~avatirdaṇḍaḥ, śulkastrīdhanapratidānaṃ ca
03.15.15 varayiturvā varadoṣaṃ anākhyāya vindato dviguṇaḥ, śulkastrīdhananāśaśca
03.15.16 dvipadacatuṣpadānāṃ tu kuṇṭhavyādhitāśucīnāṃ utsāhasvāsthyaśucīnāṃ ākhyāne dvādaśapaṇo daṇḍaḥ
03.15.17 ātripakṣād iti catuṣpadānāṃ upāvartanaṃ, āsaṃvatsarād iti manuṣyāṇām
03.15.18 tāvatā hi kālena śakyaṃ śaucāśauce jñātum
03.15.19ab dātā pratigrahītā ca syātāṃ na upahatau yathā ।
03.15.19chd dāne kraye vā'nuśayaṃ tathā kuryuḥ sabhāsadaḥ  (iti)
   Chapt .   Non-conveyance of gifts
  sale without ownership
  Relation of ownership
03.16.01 dattasyāpradānaṃ ṛṇādānena vyākhyātam
03.16.02 dattaṃ avyavahāryaṃ ekatrānuśaye varteta
03.16.03 sarvasvaṃ putradāraṃ ātmānaṃ vā pradāyānuśayinaḥ prayacchet
03.16.04 dharmadānaṃ asādhuṣu karmasu cāupaghātikeṣu vā, arthadānaṃ anupakāriṣvapakāriṣu vā, kāmadānaṃ anarheṣu ca
03.16.05 yathā ca dātā pratigrahītā ca na upahatau syātāṃ tathā'nuśayaṃ kuśalāḥ kalpayeyuḥ
03.16.06 daṇḍabhayād ākrośabhayād anarthabhayād vā bhayadānaṃ pratigṛhṇataḥ steyadaṇḍaḥ, prayacchataśca
03.16.07 roṣadānaṃ parahiṃsāyāṃ, rājñāṃ upari darpadānaṃ ca
03.16.08 tatra uttamo daṇḍaḥ
03.16.09 prātibhāvyaṃ daṇḍaśulkaśeṣaṃ ākṣikaṃ saurikaṃ ca nākāmaḥ putro dāyādo vā rikthaharo dadyāt iti dattasyānapākarma ।
03.16.10 asvāmivikrayaḥ tu - naṣṭāpahṛtaṃ āsādya svāmī dharmasthena grāhayet
03.16.11 deśakālātipattau vā svayaṃ gṛhītvā upaharet
03.16.12 dharmasthaśca svāminaṃ anuyuñjīta kutaḥ te labdham iti
03.16.13 sa ced ācārakramaṃ darśayeta, na vikretāraṃ, tasya dravyasyātisargeṇa mucyeta
03.16.14 vikretā ced dṛśyeta, mūlyaṃ steyadaṇḍaṃ ca dadyāt
03.16.15 sa ced apasāraṃ adhigacched apasared ā'pasārakṣayāt
03.16.16 kṣaye mūlyaṃ steyadaṇḍaṃ ca dadyāt
03.16.17 nāṣṭikaśca svakaraṇaṃ kṛtvā naṣṭapratyāhṛtaṃ labheta
03.16.18 svakaraṇābhāve pañcabandho daṇḍaḥ
03.16.19 tacca dravyaṃ rājadharmyaṃ syāt
03.16.20 naṣṭāpahṛtaṃ anivedya utkarṣataḥ svāminaḥ pūrvaḥ sāhasadaṇḍaḥ
03.16.21 śulkasthāne naṣṭāpahṛta utpannaṃ tiṣṭhet
03.16.22 tripakṣād ūrdhvaṃ anabhisāraṃ rājā haret, svāmī vā svakaraṇena
03.16.23 pañcapaṇikaṃ dvipadarūpasya niṣkrayaṃ dadyāt, catuṣpaṇikaṃ ekakhurasya, dvipaṇikaṃ gomahiṣasya, pādikaṃ kṣudrapaśūnām
03.16.24 ratnasāraphalgukupyānāṃ pañcakaṃ śataṃ dadyāt
03.16.25 paracakrāṭavīhṛtaṃ tu pratyānīya rājā yathāsvaṃ prayacchet
03.16.26 corahṛtaṃ avidyamānaṃ svadravyebhyaḥ prayacchet, pratyānetuṃ aśakto vā
03.16.27 svayaṅgrāheṇāhṛtaṃ pratyānīya tanniṣkrayaṃ vā prayacchet
03.16.28 paraviṣayād vā vikrameṇānītaṃ yathāpradiṣṭaṃ rājñā bhuñjīta, anyatrāryaprāṇebhyo devabrāhmaṇatapasvidravyebhyaśca ityasvāmivikrayaḥ ।
03.16.29 svasvāmisambandhaḥ tu - bhogānuvṛttirucchinnadeśānāṃ yathāsvaṃ dravyāṇām
03.16.30 yat svaṃ dravyaṃ anyairbhujyamānaṃ daśa varṣāṇyupekṣeta, hīyetāsya, anyatra bālavṛddhavyādhitavyasaniproṣitadeśatyāgarājyavibhramebhyaḥ
03.16.31 viṃśativarṣa upekṣitaṃ anavasitaṃ vāstu nānuyuñjīta
03.16.32 jñātayaḥ śrotriyāḥ pāṣaṇḍā vā rājñāṃ asaṃnidhau paravāstuṣu vivasanto na bhogena hareyuḥ, upanidhiṃ ādhiṃ nidhiṃ nikṣepaṃ striyaṃ sīmānaṃ rājaśrotriyadravyāṇi ca
03.16.33 āśramiṇaḥ pāṣaṇḍā vā mahatyavakāśe parasparaṃ abādhamānā vaseyuḥ
03.16.34 alpāṃ bādhāṃ saheran
03.16.35 pūrvāgato vā vāsaparyāyaṃ dadyāt
03.16.36 apradātā nirasyeta
03.16.37 vānaprasthayatibrahmacāriṇāṃ ācāryaśiṣyadharmabhrātṛsamānatīrthyā rikthabhājaḥ krameṇa
03.16.38 vivādapadeṣu ca eṣāṃ yāvantaḥ paṇā daṇḍāḥ tāvatī rātrīḥ kṣapaṇābhiṣekāgnikāryamahākacchavardhanāni rājñaścareyuḥ
03.16.39 ahiraṇyasuvarṇāḥ pāṣaḍhāḥ sādhavaḥ
03.16.40 te yathāsvaṃ upavāsavratairārādhayeyuḥ, anyatra pāruṣyasteyasāhasasaṅgrahaṇebhyaḥ
03.16.41 teṣu yathā uktā daṇḍāḥ kāryāḥ
03.16.42ab pravrajyāsu vṛthā''cārān rājā daṇḍena vārayet ।
03.16.42chd dharmo hyadharma upahataḥ śāstāraṃ hantyupekṣitaḥ  (iti)
   Chapt .   Forcible seizure
03.17.01 sāhasaṃ anvayavat prasabhakarma
03.17.02 niranvaye steyaṃ, apavyayane ca
03.17.03 ratnasāraphalgukupyānāṃ sāhase mūlyasamo daṇḍaḥ iti mānavāḥ
03.17.04 mūlyadviguṇaḥ ityauśanasāḥ
03.17.05 yathā'parādha iti kauṭilyaḥ
03.17.06 puṣpaphalaśākamūlakandapakvānnacarmaveṇumṛdbhāṇḍādīnāṃ kṣudrakadravyāṇāṃ dvādśapaṇāvaraścaturviṃśatipaṇaparo daṇḍaḥ
03.17.07 kālāyasakāṣṭharajjudravyakṣudrapaśupaṭādīnāṃ sthūlakadravyāṇāṃ caturviṃśatipaṇāvaro'ṣṭacatvāriṃśatpaṇaparo daṇḍaḥ
03.17.08 tāmravṛttakaṃsakācadantabhāṇḍādīnāṃ sthūlakadravyāṇāṃ aṣṭacatvāriṃśatpaṇāvaraḥ ṣaṇ~avatiparaḥ pūrvaḥ sāhasadaṇḍaḥ
03.17.09 mahāpaśumanuṣyakṣetragṛhahiraṇyasuvarṇasūkṣmavastrādīnāṃ sthūlakadravyāṇāṃ dviśatāvaraḥ pañcaśataparo madhyamaḥ sāhasadaṇḍaḥ
03.17.10 striyaṃ puruṣaṃ vā'bhiṣahya badhnato bandhayato bandhaṃ vā mokṣayataḥ pañcaśatāvaraḥ sahasrapara uttamaḥ sāhasadaṇḍaḥ ityācāryāḥ ॥

03.17.11 yaḥ sāhasaṃ pratipattā iti kārayati sa dviguṇaṃ dadyāt
03.17.12 yāvadd hiraṇyaṃ upayokṣyate tāvad dāsyāmi iti sa caturguṇaṃ daṇḍaṃ dadyāt
03.17.13 yaḥ etāvadd hiraṇyaṃ dāsyāmi iti pramāṇaṃ uddiśya kārayati sa yathā uktaṃ hiraṇyaṃ daṇḍaṃ ca dadyāt iti bārhaspatyāḥ
03.17.14 sa cet kopaṃ madaṃ mohaṃ vā'padiśed yathā uktavad daṇḍaṃ enaṃ kuryād iti kauṭilyaḥ
03.17.15ab daṇḍakarmasu sarveṣu rūpaṃ aṣṭapaṇaṃ śatam ।
03.17.15chd śatāt pareṣu vyājīṃ ca vidyāt pañcapaṇaṃ śatam
03.17.16ab prajānāṃ doṣabāhulyād rājñāṃ vā bhāvadoṣataḥ ।
03.17.16chd rūpavyājyāvadharmiṣṭhe dharmyā tu prakṛtiḥ smṛtā  (iti)
   Chapt .   Verbal i~njury
03.18.01 vākpāruṣyaṃ upavādaḥ kutsanaṃ abhibhartsanaṃ iti
03.18.02 śarīraprakṛtiśrutavṛttijanapadānāṃ śarīra upavāde kāṇakhañjādibhiḥ satye tripaṇo daṇḍaḥ, mithyā upavāde ṣaṭpaṇo daṇḍaḥ
03.18.03 śobhanākṣimantaḥ iti kāṇakhañjādīnāṃ stutinindāyāṃ dvādaśapaṇo daṇḍaḥ
03.18.04 kuṣṭha unmādaklaibyādibhiḥ kutsāyāṃ ca satyamithyāstutinindāsu dvādaśapaṇa uttarā daṇḍāḥ tulyeṣu
03.18.05 viśiṣṭeṣu dviguṇāḥ, hīneṣvardhadaṇḍāḥ, parastrīṣu dviguṇāḥ, pramādamadamohādibhirardhadaṇḍāḥ
03.18.06 kuṣṭha unmādayościkitsakāḥ saṃnikṛṣṭā pumāṃsaśca pramāṇaṃ, klībabhāve striyo mūtrapheno'psu viṣṭhānimajjanaṃ ca
03.18.07 prakṛty।upavāde brāhmaṇakṣatriyavaiśyaśūdrāntāvasāyināṃ apareṇa pūrvasya tripaṇa uttarā daṇḍāḥ, pūrveṇāparasya dvipaṇādharāḥ, kubrāhmaṇādibhiśca kutsāyām
03.18.08 tena śruta upavādo vāgjīvanānāṃ, kārukuśīlavānāṃ vṛtty।upavādaḥ, prājjūṇakagāndhārādīnāṃ ca janapada upavādā vyākhyātāḥ
03.18.09 yaḥ paraṃ evaṃ tvāṃ kariṣyāmi iti karaṇenābhibhartsayed, akaraṇe yaḥ tasya karaṇe daṇḍaḥ tato'rdhadaṇḍaṃ dadyāt
03.18.10 aśaktaḥ kopaṃ madaṃ mohaṃ vā'padiśed dvādaśapaṇaṃ daṇḍaṃ dadyāt
03.18.11 jātavairāśayaḥ śaktaścāpakartuṃ yāvajjīvikāvasthaṃ dadyāt
03.18.12ab svadeśagrāmayoḥ pūrvaṃ madhyamaṃ jātisaṅghayoḥ ।
03.18.12chd ākrośād devacaityānāṃ uttamaṃ daṇḍaṃ arhati  (iti)
   Chapt .   Physical i~njury
03.19.01 daṇḍapāruṣyaṃ sparśanaṃ avagūrṇaṃ prahataṃ iti
03.19.02 nābheradhaḥkāyaṃ hastapaṅkabhasmapāṃsubhiriti spṛśataḥ tripaṇo daṇḍaḥ, tairevāmedhyaiḥ pādaṣṭhīvikābhyāṃ ca ṣaṭpaṇaḥ, chardimūtrapurīṣādibhirdvādaśapaṇaḥ
03.19.03 nābherupari dviguṇāḥ, śirasi caturguṇāḥ sameṣu
03.19.04 viśiṣṭeṣu dviguṇāḥ, hīneṣvardhadaṇḍāḥ, parastrīṣu dviguṇāḥ, pramādamadamohādibhirardhadaṇḍāḥ
03.19.05 pādavastrahastakeśāvalambaneṣu ṣaṭpaṇa uttarā daṇḍāḥ
03.19.06 pīḍanāveṣṭanāñcanaprakarṣaṇādhyāsaneṣu pūrvaḥ sāhasadaṇḍaḥ
03.19.07 pātayitvā'pakrāmato'rdhadaṇḍaḥ
03.19.08 śūdro yenāṅgena brāhmaṇaṃ abhihanyāt tad asyacchedayet
03.19.09 avagūrṇe niṣkrayaḥ, sparśe'rdhadaṇḍaḥ
03.19.10 tena caṇḍālāśucayo vyākhyātaḥ
03.19.11 hastenāvagūrṇe tripaṇāvaro dvādaśapaṇaparo daṇḍaḥ, pādena dviguṇaḥ, duḥkha utpādanena dravyeṇa pūrvaḥ sāhasadaṇḍaḥ, prāṇābādhikena madhyamaḥ
03.19.12 kāṣṭhaloṣṭapāṣāṇalohadaṇḍarajjudravyāṇāṃ anyatamena duḥkhaṃ aśoṇitaṃ utpādayataścaturviṃśatipaṇo daṇḍaḥ, śoṇita utpādane dviguṇaḥ, anyatra duṣṭaśoṇitāt
03.19.13 mṛtakalpaṃ aśoṇitaṃ ghnato hastapādapārañcikaṃ vā kurvataḥ pūrvaḥ sāhasadaṇḍaḥ, pāṇipādadantabhaṅge karṇanāsācchedane vraṇavidāraṇe cca, anyatra duṣṭavraṇebhyaḥ
03.19.14 sakthigrīvābhañjane netrabhedane vā vākyaceṣṭābhojana uparodheṣu ca madhyamaḥ sāhasadaṇḍaḥ samutthānavyayaśca
03.19.15 vipattau kaṇṭakaśodhanāya nīyeta
03.19.16 mahājanasya ekaṃ ghnataḥ pratyekaṃ dviguṇo daṇḍaḥ
03.19.17 paryuṣitaḥ kalaho'nupraveśo vā nābhiyojyaḥ ityācāryāḥ
03.19.18 nāstyapakāriṇo mokṣa iti kauṭilyaḥ
03.19.19 kalahe pūrvāgato jayati, akṣamamāṇo hi pradhāvati ityācāryāḥ
03.19.20 na iti kauṭilyaḥ
03.19.21 pūrvaṃ paścād vā'bhigatasya sākṣiṇaḥ pramāṇaṃ, asākṣike ghātaḥ kalaha upaliṅganaṃ vā
03.19.22 ghātābhiyogaṃ apratibruvataḥ tad ahareva paścātkāraḥ
03.19.23 kalahe dravyaṃ apaharato daśapaṇo daṇḍaḥ, kṣudrakadravyahiṃsāyāṃ tacca tāvacca daṇḍaḥ, sthūlakadravyahiṃsāyāṃ tacca dviguṇaśca daṇḍaḥ, vastrābharaṇahiraṇyasuvarṇabhāṇḍahiṃsāyāṃ tacca pūrvaśca sāhasadaṇḍaḥ
03.19.24 parakuḍyaṃ abhighātena kṣobhayataḥ tripaṇo daṇḍaḥ, chedanabhedane ṣaṭpaṇaḥ, pratīkāraśca
03.19.25 duḥkha utpādanaṃ dravyaṃ anyaveśmani prakṣipato dvādaśapaṇo daṇḍaḥ, prāṇābādhikaṃ pūrvaḥ sāhasadaṇḍaḥ
03.19.26 kṣudrapaśūnāṃ kāṣṭhādibhirduḥkha utpādane paṇo dviguṇo vā daṇḍaḥ, śoṇita utpādane dviguṇaḥ
03.19.27 mahāpaśūnāṃ eteṣveva sthāneṣvdviguṇo daṇḍaḥ samutthānavyayaśca
03.19.28 pura upavanavanaspatīnāṃ puṣpaphalacchāyāvatāṃ prarohacchedane ṣaṭpaṇaḥ, kṣudraśākhācchedane dvādaśapaṇaḥ, pīnaśākhāccchedane caturviṃśatipaṇaḥ, skandhavadhe pūrvaḥ sāhasadaṇḍaḥ, samucchittau madhyamaḥ
03.19.29 puṣpaphalacchāyāvadgulmalatāsvardhadaṇḍāḥ, puṇyasthānatapovanaśmaśānadrumeṣu ca
03.19.30ab sīmavṛkṣeṣu caityeṣu drumeṣvālakṣiteṣu ca ।
03.19.30chd ta eva dviguṇā daṇḍāḥ kāryā rājavaneṣu ca  (iti)
   Chapt .  Gambling and betting
  Mischellaneous
03.20.01 dyūtādhyakṣo dyūtaṃ ekamukhaṃ kārayet
03.20.02 anyatra dīvyato dvādaśapaṇo daṇḍo gūḍhājīvijñāpanārtham
03.20.03 dyūtābhiyoge jetuḥ pūrvaḥ sāhasadaṇḍaḥ, parājitasya madhyamaḥ
03.20.04 bāliśajātīyo hyeṣa jetukāmaḥ parājayaṃ na kṣamate ityācāryāḥ
03.20.05 na itykauṭilyaḥ
03.20.06 parājitaśced dviguṇadaṇḍaḥ kriyeta na kaścana rājānaṃ abhisariṣyati
03.20.07 prāyaśo hi kitavāḥ kūṭadevinaḥ
03.20.08 teṣāṃ adhyakṣāḥ śuddhāḥ kākaṇīrakṣāṃśca sthāpayeyuḥ
03.20.09 kākaṇy'kṣāṇāṃ anya upadhāne dvādaśapaṇo daṇḍaḥ, kūṭakarmaṇi pūrvaḥ sāhasadaṇḍo jitapratyādānaṃ, upadhau steyadaṇḍaśca
03.20.10 jitadravyād adhyakṣaḥ pañcakaṃ śataṃ ādadīta, kākaṇy'kṣārālāśalākā'vakrayaṃ udakabhūmikarmakrayaṃ ca
03.20.11 dravyāṇāṃ ādhānaṃ vikrayaṃ ca kuryāt
03.20.12 akṣabhūmihastadoṣāṇāṃ cāpratiṣedhane dviguṇo daṇḍaḥ
03.20.13 tena samāhvayo vyākhyātaḥ, anyatra vidyāśilpasamāhvayāt । iti
03.20.14 prakīrṇakaṃ tu - yācitakāvakrītakāhitakanikṣepakāṇāṃ yathādeśakālaṃ adāne, yāmacchāyāsamupaveśasaṃsthitīnāṃ vā deśakālātipātane, gulmataradeyaṃ brāhmaṇaṃ sādhayataḥ, prativeśānuveśayorupari nimantraṇe ca dvādaśapaṇo daṇḍaḥ
03.20.15 sandiṣṭaṃ arthaṃ aprayacchato, bhrātṛbhāryāṃ hastena laṅghayato, rūpājīvāṃ anya uparuddhāṃ gacchataḥ, paravaktavyaṃ paṇyaṃ krīṇānasya, samudraṃ gṛhaṃ udbhindataḥ, sāmantacatvāriṃśatkulyābādhāṃ ācarataścāṣṭacatvāriṃśatpaṇo daṇḍaḥ
03.20.16 kulanīvīgrāhakasyāpavyayane, vidhavāṃ chandavāsinīṃ prasahyādhicarataḥ, caṇḍālasyāryāṃ spṛśataḥ, pratyāsannaṃ āpadyanabhidhāvato, niṣkāraṇaṃ abhidhāvanaṃ kurvataḥ, śākyājīvakādīn vṛṣalapravrajitān devapitṛkāryeṣu bhojayataḥ śatyo daṇḍaḥ
03.20.17 śapathavākyānuyogaṃ aniṣṛṣṭaṃ kurvataḥ, yuktakarma cāyuktasya, kṣudrapaśuvṛṣāṇāṃ puṃstva upaghātinaḥ, dāsyā garbhaṃ auṣadhena pātayataśca pūrvaḥ sāhasadaṇḍaḥ
03.20.18 pitāputrayordampatyorbhrātṛbhaginyormātulabhagineyayoḥ śiṣyācāryayorvā parasparaṃ apatitaṃ tyajataḥ, sārthābhiprayātaṃ grāmamadhye vā tyajataḥ pūrvaḥ sāhasadaṇḍaḥ, kāntāre madhyamaḥ, tannimittaṃ bhreṣayata uttamaḥ, sahaprasthāyiṣvanyeṣvardhadaṇḍāḥ
03.20.19 puruṣaṃ abandhanīyaṃ badhnato bandhayato bandhaṃ vā mokṣayato, bālaṃ aprāptavyavahāraṃ badhnato bandhayato vā sahasraṃ daṇḍaḥ
03.20.20 puruṣāparādhaviśeṣeṇa daṇḍaviśeṣaḥ kāryaḥ
03.20.21 tīrthakaraḥ tapasvī vyādhitaḥ kṣutpipāsā'dhvaklāntaḥ tirojanapado daṇḍakhedī niṣkiñcanaścānugrāhyāḥ
03.20.22 devabrāhmaṇatapasvistrībālavṛddhavyādhitānāṃ anāthānāṃ anabhisaratāṃ dharmasthāḥ kāryāṇi kuryuḥ, na ca deśakālabhogacchalenātihareyuḥ
03.20.23 pūjyā vidyābuddhipauruṣābhijanakarmātiśayataśca puruṣāḥ
03.20.24ab evaṃ kāryāṇi dharmasthāḥ kuryuracchaladarśinaḥ ।
03.20.24chd samāḥ sarveṣu bhāveṣu viśvāsyā lokasampriyāḥ  (iti)
    Book .   suppression of criminals
   Chapt .   keeping a watch over artisans
04.1.01 pradeṣṭāraḥ trayaḥ trayo'mātyāḥ kaṇṭakaśodhanaṃ kuryuḥ
04.1.02 arthyapratīkārāḥ kāruśāsitāraḥ saṃnikṣeptāraḥ svavittakāravaḥ śreṇīpramāṇā nikṣepaṃ gṛhṇīyuḥ
04.1.03 vipattau śreṇī nikṣepaṃ bhajeta
04.1.04 nirdiṣṭadeśakālakāryaṃ ca karma kuryuḥ, anirdiṣṭadeśakālaṃ kāryāpadeśam
04.1.05 kālātipātane pādahīnaṃ vetanaṃ taddviguṇaśca daṇḍaḥ
04.1.06 anyatra bhreṣa upanipātābhyāṃ naṣṭaṃ vinaṣṭaṃ vā'bhyāvaheyuḥ
04.1.07 kāryasyānyathākaraṇe vetananāśaḥ taddviguṇaśca daṇḍaḥ
04.1.08 tantuvāyā daśa ekādaśikaṃ sūtraṃ vardhayeyuḥ
04.1.09 vṛddhicchede chedadviguṇo daṇḍaḥ
04.1.10 sūtramūlyaṃ vānavetanaṃ, kṣaumakauśeyānāṃ adhyardhaguṇaṃ, pattra ūrṇākambaladukūlānāṃ dviguṇam
04.1.11 mānahīne hīnāvahīnaṃ vetanaṃ taddviguṇaśca daṇḍaḥ, tulāhīne hīnacaturguṇo daṇḍaḥ, sūtraparivartane mūlyadviguṇaḥ
04.1.12 tena dvipaṭavānaṃ vyākhyātam
04.1.13 ūrṇātulāyāḥ pañcapaliko vihananacchedo romacchedaśca
04.1.14 rajakāḥ kāṣṭhaphalakaślakṣṇaśilāsu vastrāṇi nenijyuḥ
04.1.15 anyatra nenijato vastra upaghātaṃ ṣaṭpaṇaṃ ca daṇḍaṃ dadyuḥ
04.1.16 mudgarāṅkād anyad vāsaḥ paridadhānāḥ tripaṇaṃ daṇḍaṃ dadyuḥ
04.1.17 paravastravikrayāvakrayādhāneṣu ca dvādaśapaṇo daṇḍaḥ, parivartane mūlyadviguṇo vastradānaṃ ca
04.1.18 mukulāvadātaṃ śilāpaṭṭaśuddhaṃ dhautasūtravarṇaṃ pramṛṣṭaśvetaṃ ca ekarātra uttaraṃ dadyuḥ
04.1.19 pañcarātrikaṃ tanurāgaṃ, ṣaḍrātrikaṃ nīlaṃ, puṣpalākṣāmañjiṣṭhāraktaṃ guruparikarma yatna upacāryaṃ jātyaṃ vāsaḥ saptarātrikam
04.1.20 tataḥ paraṃ vetanahāniṃ prāpnuyuḥ
04.1.21 śraddheyā rāgavivādeṣu vetanaṃ kuśalāḥ kalpayeyuḥ
04.1.22 parārdhyānāṃ paṇo vetanaṃ, madhyamānāṃ ardhapaṇaḥ, pratyavarāṇāṃ pādaḥ, sthūlakānāṃ māṣakadvimāṣakaṃ, dviguṇaṃ raktakānām
04.1.23 prathamanejane caturbhāgaḥ kṣayaḥ, dvitīye pañcabhāgaḥ
04.1.24 tena uttaraṃ vyākhyātam
04.1.25 rajakaiḥ tunnavāyā vyākhyātāḥ
04.1.26 suvarṇakārāṇāṃ aśucihastād rūpyaṃ suvarṇaṃ anākhyāya sarūpaṃ krīṇatāṃ dvādaśapaṇo daṇḍaḥ, virūpaṃ caturviṃśatipaṇaḥ, corahastād aṣṭacatvāriṃśatpaṇaḥ
04.1.27 pracchannavirūpamūlyahīnakrayeṣu steyadaṇḍaḥ, kṛtabhāṇḍa upadhau ca
04.1.28 suvarṇān māṣakaṃ apaharato dviśato daṇḍaḥ, rūpyadharaṇān māṣakaṃ apaharato dvādaśapaṇaḥ
04.1.29 tena uttaraṃ vyākhyātam
04.1.30 varṇa utkarṣaṃ apasāraṇaṃ yogaṃ vā sādhayataḥ pañcaśato daṇḍaḥ
04.1.31 tayorapacaraṇe rāgasyāpahāraṃ vidyāt
04.1.32 māṣako vetanaṃ rūpyadharaṇasya, suvarṇasyāṣṭabhāgaḥ
04.1.33 śikṣāviśeṣeṇa dviguṇo vetanavṛddhiḥ
04.1.34 tena uttaraṃ vyākhyātam
04.1.35 tāmravṛttakaṃsavaikṛntakārakūṭakānāṃ pañcakaṃ śataṃ vetanam
04.1.36 tāmrapiṇḍo daśabhāgakṣayaḥ
04.1.37 palahīne hīnadviguṇo daṇḍaḥ
04.1.38 tena uttaraṃ vyākhyātam
04.1.39 sīsatrapupiṇḍo viṃśatibhāgakṣayaḥ
04.1.40 kākaṇī cāsya palavetanam
04.1.41 kālāyasapiṇḍaḥ pañcabhāgakṣayaḥ
04.1.42 kākaṇīdvayaṃ cāsya palavetanam
04.1.43 tena uttaraṃ vyākhyātam
04.1.44 rūpadarśakasya sthitāṃ paṇayātrāṃ akopyāṃ kopayataḥ kopyāṃ akopayato dvādaśapaṇo daṇḍaḥ
04.1.45 vyājīpariśuddhau paṇayātrā
04.1.46 paṇān māṣakaṃ upajīvato dvādaśapaṇo daṇḍaḥ
04.1.47 tena uttaraṃ vyākhyātam
04.1.48 kūṭarūpaṃ kārayataḥ pratigṛhṇato niryāpayato vā sahasraṃ daṇḍaḥ, kośe prakṣipato vadhaḥ
04.1.49 carakapāṃsudhāvakāḥ sāratribhāgaṃ, dvau rājā ratnaṃ ca
04.1.50 ratnāpahāra uttamo daṇḍaḥ
04.1.51 khaniratnanidhinivedaneṣu ṣaṣṭhaṃ aṃśaṃ nivettā labheta, dvādaśaṃ aṃśaṃ bhṛtakaḥ
04.1.52 śatasahasrād ūrdhvaṃ rājagāmī nidhiḥ
04.1.53 ūne ṣaṣṭhaṃ aṃśaṃ dadyāt
04.1.54 paurvapauruṣikaṃ nidhiṃ jānapadaḥ śuciḥ svakaraṇena samagraṃ labheta
04.1.55 svakaraṇābhāve pañcaśato daṇḍaḥ, pracchannādāne sahasram
04.1.56 bhiṣajaḥ prāṇābādhikaṃ anākhyāya upakramamāṇasya vipattau pūrvaḥ sāhasadaṇḍaḥ, karmāparādhena vipattau madhyamaḥ
04.1.57 marmavadhavaiguṇyakaraṇe daṇḍapāruṣyaṃ vidyāt
04.1.58 kuśīlavā varṣārātraṃ ekasthā vaseyuḥ
04.1.59 kāmadānaṃ atimātraṃ ekasyātivādaṃ ca varjayeyuḥ
04.1.60 tasyātikrame dvādaśapaṇo daṇḍaḥ
04.1.61 kāmaṃ deśajātigotracaraṇamaithunāvahāsena narmayeyuḥ
04.1.62 kuśīlavaiścāraṇā bhikṣukāśca vyākhyātāḥ
04.1.63 teṣāṃ ayaḥśūlena yāvataḥ paṇān abhivadeyuḥ tāvantaḥ śiphāprahārā daṇḍāḥ
04.1.64 śeṣāṇāṃ karmaṇāṃ niṣpattivetanaṃ śilpināṃ kalpayet
04.1.65ab evaṃ corān acorākhyān vaṇikkārukuśīlavān ।
04.1.66chd bhikṣukān kuhakāṃścānyān vārayed deśapīḍanāt  (iti)
   Chapt .   keeping a watch overtraders
04.2.01 saṃsthā'dhyakṣaḥ paṇyasaṃsthāyāṃ purāṇabhāṇḍānāṃ svakaraṇaviśuddhānāṃ ādhānaṃ vikrayaṃ vā sthāpayet
04.2.02 tulāmānabhāṇḍāni cāvekṣeta pautavāpacārāt
04.2.03 parimāṇīdroṇayorardhapalahīnātiriktaṃ adoṣaḥ
04.2.04 palahīnātirikte dvādaśapaṇo daṇḍaḥ
04.2.05 tena pala uttarā daṇḍavṛddhirvyākhyātā
04.2.06 tulāyāḥ karṣahīnātiriktaṃ adoṣaḥ
04.2.07 dvikarṣahīnātirikte ṣaṭpaṇo daṇḍaḥ
04.2.08 tena karṣa uttarā daṇḍavṛddhirvyākhyātā
04.2.09 āḍhakasyārdhakarṣahīnātiriktaṃ adoṣaḥ
04.2.10 karṣahīnātirikte tripaṇo daṇḍaḥ
04.2.11 tena karṣa uttarā daṇḍavṛddhirvyākhyātā
04.2.12 tulāmānaviśeṣāṇāṃ ato'nyeṣāṃ anumānaṃ kuryāt
04.2.13 tulāmānābhyāṃ atiriktābhyāṃ krītvā hīnābhyāṃ vikrīṇānasya ta eva dviguṇā daṇḍāḥ
04.2.14 gaṇyapaṇyeṣvaṣṭabhāgaṃ paṇyamūlyeṣvapaharataḥ ṣaṇ~avatirdaṇḍaḥ
04.2.15 kāṣṭhalohamaṇimayaṃ rajjucarmamṛṇmayaṃ sūtravalkaromamayaṃ vā jātyaṃ ityajātyaṃ vikrayādhānaṃ nayato mūlyāṣṭaguṇo daṇḍaḥ
04.2.16 sārabhāṇḍaṃ ityasārabhāṇḍaṃ tajjātaṃ ityatajjātaṃ rādhāyuktaṃ ityupadhiyuktaṃ samudgaparivartimaṃ vā vikrayādhānaṃ nayato hīnamūlyaṃ catuṣpañcāśatpaṇo daṇḍaḥ, paṇamūlyaṃ dviguṇo, dvipaṇamūlyaṃ dviśataḥ
04.2.17 tenārghavṛddhau daṇḍavṛddhirvyākhyātā
04.2.18 kāruśilpināṃ karmaguṇāpakarṣaṃ ājīvaṃ vikrayakraya upaghātaṃ vā sambhūya samutthāpayatāṃ sahasraṃ daṇḍaḥ
04.2.19 vaidehakānāṃ vā sambhūya paṇyaṃ avarundhatāṃ anargheṇa vikrīṇatāṃ vā sahasraṃ daṇḍaḥ
04.2.20 tulāmānāntaraṃ arghavarṇāntaraṃ vā - dharakasya māyakasya vā paṇamūlyād aṣṭabhāgaṃ hastadoṣeṇācarato dviśato daṇḍaḥ
04.2.21 tena dviśata uttarā daṇḍavṛddhirvyākhyātā
04.2.22 dhānyasnehakṣāralavaṇagandhabhaiṣajyadravyāṇāṃ samavarṇa upadhāne dvādaśapaṇo daṇḍaḥ
04.2.23 yanniṣṛṣṭaṃ upajīveyuḥ tad eṣāṃ divasasañjātaṃ saṅkhyāya vaṇik sthāpayet
04.2.24 kretṛvikretrorantarapatitaṃ ādāyād anyad bhavati
04.2.25 tena dhānyapaṇyanicayāṃścānujñātāḥ kuryuḥ
04.2.26 anyathānicitaṃ eṣāṃ paṇyādhyakṣo gṛhṇīyāt
04.2.27 tena dhānyapaṇyavikraye vyavaharetānugraheṇa prajānām
04.2.28 anujñātakrayād upari ca eṣāṃ svadeśīyānāṃ paṇyānāṃ pañcakaṃ śataṃ ājīvaṃ sthāpayet, paradeśīyānāṃ daśakam
04.2.29 tataḥ paraṃ arghaṃ vardhayatāṃ kraye vikraye vā bhāvayatāṃ paṇaśate pañcapaṇād dviśato daṇḍaḥ
04.2.30 tenārghavṛddhau daṇḍavṛddhirvyākhyātā
04.2.31 sambhūyakraye ca eṣāṃ avikrīte nānyaṃ sambhūyakrayaṃ dadyāt
04.2.32 paṇya upaghāte ca eṣāṃ anugrahaṃ kuryāt
04.2.33 paṇyabāhulyāt paṇyādhyakṣaḥ sarvapaṇyānyekamukhāni vikrīṇīta
04.2.34 teṣvavikrīteṣu nānye vikrīṇīran
04.2.35 tāni divasavetanena vikrīṇīrann anugraheṇa prajānām
04.2.36ab deśakālāntaritānāṃ tu paṇyānāṃ - prakṣepaṃ paṇyaniṣpattiṃ śulkaṃ vṛddhiṃ avakrayam ।
04.2.36chd vyayān anyāṃśca saṅkhyāya sthāpayed arghaṃ arghavit  (iti)
   Chapt .   Remedial measures during calamities
04.3.01 daivānyaṣṭau mahābhayāni - agnirudakaṃ vyādhirdurbhikṣaṃ mūṣikā vyālāḥ sarpā rakṣāṃsi iti
04.3.02 tebhyo janapadaṃ rakṣet
04.3.03 grīṣme bahir'dhiśrayaṇaṃ grāmāḥ kuryuḥ, daśamūlīsaṅgraheṇādhiṣṭhitā vā
04.3.04 nāgarikapraṇidhāvagnipratiṣedho vyākhyātaḥ, niśāntapraṇidhau rājaparigrahe ca
04.3.05 balihomasvastivācanaiḥ parvasu cāgnipūjāḥ kārayet
04.3.06 varṣārātraṃ ānūpagrāmāḥ pūravelāṃ utsṛjya vaseyuḥ
04.3.07 kāṣṭhaveṇunāvaśca upagṛhṇīyuḥ
04.3.08 uhyamānaṃ alābudṛtiplavagaṇḍikāveṇikābhiḥ tārayeyuḥ
04.3.09 anabhisaratāṃ dvādaśapaṇo daṇḍaḥ, anyatra plavahīnebhyaḥ
04.3.10 parvasu ca nadīpūjāḥ kārayet
04.3.11 māyāyogavido vedavido vā varṣaṃ abhicareyuḥ
04.3.12 varṣāvagrahe śacīnāthagaṅgāparvatamahākacchapūjāḥ kārayet
04.3.13 vyādhibhayaṃ aupaniṣadikaiḥ pratīkāraiḥ pratikuryuḥ, auṣadhaiścikitsakāḥ śāntiprāyaścittairvā siddhatāpasāḥ
04.3.14 tena marako vyākhyātaḥ
04.3.15 tīrthābhiṣecanaṃ mahākacchavardhanaṃ gavāṃ śmaśānāvadohanaṃ kabandhadahanaṃ devarātriṃ ca kārayet
04.3.16 paśuvyādhimarake sthānārthanīrājanaṃ svadaivatapūjanaṃ ca kārayet
04.3.17 durbhikṣe rājā bījabhakta upagrahaṃ kṛtvā'nugrahaṃ kuryāt, durgasetukarma vā bhaktānugraheṇa, bhaktasaṃvibhāgaṃ vā, deśanikṣepaṃ vā
04.3.18 mitrāṇi vā vyapāśrayeta, karśanaṃ vamanaṃ vā kuryāt
04.3.19 niṣpannasasyaṃ anyaviṣayaṃ vā sajanapado yāyāt, samudrasarastaṭākāni vā saṃśrayeta
04.3.20 dhānyaśākamūlaphalāvāpān vā setuṣu kurvīta, mṛgapaśupakṣivyālamatsyārambhān vā
04.3.21 mūṣikabhaye mārjāranakula utsargaḥ
04.3.22 teṣāṃ grahaṇahiṃsāyāṃ dvādaśapaṇo daṇḍaḥ, śunāṃ anigrahe cānyatrāraṇyacarebhyaḥ
04.3.23 snuhikṣīraliptāni dhānyāni visṛjed, upaniṣadyogayuktāni vā
04.3.24 mūṣikakaraṃ vā prayuñjīta
04.3.25 śāntiṃ vā siddhatāpasāḥ kuryuḥ
04.3.26 parvasu ca mūṣikapūjāḥ kārayet
04.3.27 tena śalabhapakṣikrimibhayapratīkārā vyākhyātāḥ
04.3.28 vyālabhaye madanarasayuktāni paśuśavāni prasṛjet, madanakodravapūrṇānyaudaryāṇi vā
04.3.29 lubdhakāḥ śvagaṇino vā kūṭapañjarāvapātaiścareyuḥ
04.3.30 āvaraṇinaḥ śastrapāṇayo vyālān abhihanyuḥ
04.3.31 anabhisarturdvādaśapaṇo daṇḍaḥ
04.3.32 sa eva lābho vyālaghātinaḥ
04.3.33 parvasu ca parvatapūjāḥ kārayet
04.3.34 tena mṛgapaśupakṣisaṅghagrāhapratīkārā vyākhyātāḥ
04.3.35 sarpabhaye mantrairoṣadhibhiśca jāṅgulīvidaścareyuḥ
04.3.36 sambhūya vā'pi sarpān hanyuḥ
04.3.37 atharvavedavido vā'bhicareyuḥ
04.3.38 parvasu ca nāgapūjāḥ kārayet
04.3.39 tena udakaprāṇibhayapratīkārā vyākhyātāḥ
04.3.40 rakṣobhaye rakṣoghnānyatharvavedavido māyāyogavido vā karmāṇi kuryuḥ
04.3.41 parvasu ca vitardicchatra ullopikāhastapatākācchāga upahāraiścaityapūjāḥ kārayet
04.3.42 caruṃ vaścarāmaḥ ityevaṃ sarvabhayeṣvahorātraṃ careyuḥ
04.3.43 sarvatra ca upahatān pitā ivānugṛhṇīyāt
04.3.44ab māyāyogavidaḥ tasmād viṣaye siddhatāpasāḥ ।
04.3.44chd vaseyuḥ pūjitā rājñā daivāpatpratikāriṇaḥ  (iti)
   Chapt .  Guarding against persons with secret means of income
04.4.01 samāhartṛpraṇidhau janapadarakṣaṇaṃ uktam
04.4.02 tasya kaṇṭakaśodhanaṃ vakṣyāmaḥ
04.4.03 samāhartā janapade siddhatāpasapravrajitacakracaracāraṇakuhakapracchandakakārtāntikanaimittikamauhūrtikacikitsaka unmattamūkabadhirajaḍāndhavaidehakakāruśilpikuśīlavaveśaśauṇḍikāpūpikapākvamāṃsikāudanikavyañjanān praṇidadhyāt
04.4.04 te grāmāṇāṃ adhyakṣāṇāṃ ca śaucāśaucaṃ vidyuḥ
04.4.05 yaṃ cātra gūḍhājīvinaṃ śaṅketa taṃ sattriṇā'pasarpayet
04.4.06 dharmasthaṃ viśvāsa upagataṃ sattrī brūyāt - asau me bandhurabhiyuktaḥ, tasyāyaṃ anarthaḥ pratikriyatāṃ, ayaṃ cārthaḥ pratigṛhyatām iti
04.4.07 sa cet tathā kuryād upadāgrāhaka iti pravāsyeta
04.4.08 tena pradeṣṭāro vyākhyātāḥ
04.4.09 grāmakūṭaṃ adhyakṣaṃ vā sattrī brūyāt - asau jālmaḥ prabhūtadravyaḥ, tasyāyaṃ anarthaḥ, tena enaṃ āhārayasva iti
04.4.10 sa cet tathā kuryād utkocaka iti pravāsyeta
04.4.11 kṛtakābhiyukto vā kūṭasākṣiṇo'bhijñātānarthavaipulyenārabheta
04.4.12 te cet tathā kuryuḥ kūṭasākṣiṇa iti pravāsyeran
04.4.13 tena kūṭaśrāvaṇakārakā vyākhyātāḥ
04.4.14 yaṃ vā mantrayogamūlakarmabhiḥ śmāśānikairvā saṃvadanakarakaṃ manyeta taṃ sattrī brūyāt - amuṣya bhāryāṃ snuṣāṃ duhitaraṃ vā kāmaye, sā māṃ pratikāmayatāṃ, ayaṃ cārthaḥ pratigṛhyatām iti
04.4.15 sa cet tathā kuryāt saṃvadanakāraka iti pravāsyeta
04.4.16 tena kṛtyābhicāraśīlau vyākhyātau
04.4.17 yaṃ vā rasasya kartāraṃ kretāraṃ vikretāraṃ bhaiṣajyāhāravyavahāriṇaṃ vā rasadaṃ manyeta taṃ sattrī brūyāt - asau me śatruḥ, tasya upaghātaḥ kriyatāṃ, ayaṃ cārthaḥ pratigṛhyatām iti
04.4.18 sa cet tathā kuryād rasada iti pravāsyeta
04.4.19 tena madanayogavyavahārī vyākhyātaḥ
04.4.20 yaṃ vā nānālohakṣārāṇāṃ aṅgārabhasmāsandaṃśamuṣṭikādhikaraṇībimba।ṭaṅkamūṣāṇāṃ abhīkṣṇakretāraṃ maṣībhasmadhūmadigdhahastavastraliṅgaṃ karmāra upakaraṇasaṃsargaṃ kūṭarūpakārakaṃ manyeta taṃ sattrī śiṣyatvena saṃvyavahāreṇa cānupraviśya prajñāpayet
04.4.21 prajñātaḥ kūṭarūpakāraka iti pravāsyeta
04.4.22 tena rāgasyāpahartā kūṭasuvarṇavyavahārī ca vyākhyātaḥ
04.4.23ab ārabdhāraḥ tu hiṃsāyāṃ gūḍhājīvāḥ trayodaśa ।
04.4.23chd pravāsyā niṣkrayārthaṃ vā dadyurdoṣaviśeṣataḥ  (iti)
   Chapt .   Detection of criminals througH secret agents in the disguise of holymen
04.5.01 sattriprayogād ūrdhvaṃ siddhavyañjanā māṇavān māṇavavidyābhiḥ pralobhayeyuḥ, prasvāpanāntardhānadvārāpohamantreṇa pratirodhakān, saṃvadanamantreṇa pāratalpikān
04.5.02 teṣāṃ kṛta utsāhānāṃ mahāntaṃ saṅghaṃ ādāya rātrāvanyaṃ grāmaṃ uddiśyānyaṃ grāmaṃ kṛtakastrīpuruṣaṃ gatvā brūyuḥ - iha eva vidyāprabhāvo dṛśyatāṃ, kṛcchraḥ paragrāmo gantum iti
04.5.03 tato dvārāpohamantreṇa dvārāṇyapohya praviśyatām iti brūyuḥ
04.5.04 antardhānamantreṇa jāgratāṃ ārakṣiṇāṃ madhyena māṇavān atikrāmayeyuḥ
04.5.05 prasvāpanamantreṇa prasvāpayitvā rakṣiṇaḥ śayābhirmāṇavaiḥ sañcārayeyuḥ
04.5.06 saṃvadanamantreṇa bhāryāvyañjanāḥ pareṣāṃ māṇavaiḥ sammodayeyuḥ
04.5.07 upalabdhavidyāprabhāvāṇāṃ puraścaraṇā''dyādiśeyurabhijñānārtham
04.5.08 kṛtalakṣaṇadravyeṣu vā veśmasu karma kārayeyuḥ
04.5.09 anupraviṣṭā vā ekatra grāhayeyuḥ
04.5.10 kṛtalakṣaṇadravyakrayavikrayādhāneṣu yogasurāmattān vā grāhayeyuḥ
04.5.11 gṛhītān pūrvāpadānasahāyān anuyuñjīta
04.5.12 purāṇacoravyañjanā vā corān anupraviṣṭāḥ tathā eva karma kārayeyurgrāhayeyuśca
04.5.13 gṛhītān samāhartā paurajānapadānāṃ darśayet - coragrahaṇīṃ vidyāṃ adhīte rājā, tasya upadeśād ime corā gṛhītāḥ, bhūyaśca grahīṣyāmi, vārayitavyo vaḥ svajanaḥ pāpācārah iti
04.5.14 yaṃ cātrāpasarpa upadeśena śamyāpratodādīnāṃ apahartāraṃ jānīyāt taṃ eṣāṃ pratyādiśet eṣa rājñaḥ prabhāvaḥ iti
04.5.15 purāṇacoragopālakavyādhaśvagaṇinaśca vanacorāṭavikān anupraviṣṭāḥ prabhūtakūṭahiraṇyakupyabhāṇḍeṣu sārthavrajagrāmeṣvenān abhiyojayeyuḥ
04.5.16 abhiyoge gūḍhabalairghātayeyuḥ, madanarasayuktena vā pathy'danena
04.5.17 gṛhītaloptrabhārān āyatagatapariśrāntān prasvapataḥ prahavaṇeṣu yogasurāmattān vā grāhayeyuḥ
04.5.18ab pūrvavacca gṛhītvā enān samāhartā prarūpayet ।
04.5.18chd sarvajñakhyāpanaṃ rājñaḥ kārayan rāṣṭravāsiṣu  (iti)
   Chapt .   Arrest on suspicion, with the stolen article and by indication of the act
04.6.01 siddhaprayogād ūrdhvaṃ śaṅkārūpakarmābhigrahaḥ
04.6.02a kṣīṇadāyakuṭumbaṃ, alpanirveśaṃ, viparītadeśajātigotranāmakarmāpadeśaṃ, pracchannavṛttikarmāṇaṃ,
04.6.02b māṃsasurābhakṣyabhojanagandhamālyavastravibhūṣaṇeṣu prasaktaṃ, ativyayakartāraṃ, puṃścalīdyūtaśauṇḍikeṣu prasaktaṃ,
04.6.02ch abhīkṣṇapravāsinaṃ, avijñātasthānagamanaṃ, ekāntāraṇyaniṣkuṭavikālacāriṇaṃ, pracchanne sāmiṣe vā deśe bahumantrasaṃnipātaṃ,
04.6.02d sadyaḥkṣatavraṇānāṃ gūḍhapratīkārakārayitāraṃ, antargṛhanityaṃ, abhyadhigantāraṃ, kāntāparaṃ,
04.6.02e paraparigrahāṇāṃ parastrīdravyaveśmanāṃ abhīkṣṇapraṣṭāraṃ, kutsitakarmaśāstra upakaraṇasaṃsargaṃ,
04.6.02f virātre channakuḍyacchāyāsañcāriṇaṃ, virūpadravyāṇāṃ adeśakālavikretāraṃ, jātavairaśayaṃ, hīnakarmajātiṃ,
04.6.02g vigūhamānarūpaṃ, liṅgenāliṅginaṃ, liṅginaṃ vā bhinnācāraṃ, pūrvakṛtāpadānaṃ, svakarmabhirapadiṣṭaṃ,
04.6.02h nāgarikamahāmātradarśane guhamānaṃ apasarantaṃ anucchvāsa upaveśinaṃ āvignaṃ śuṣkabhinnasvaramukhavarṇaṃ,
04.6.02i śastrahastamanuṣyasampātatrāsinaṃ, hiṃsrastenanidhinikṣepāpahāraparaprayogagūḍhājīvināṃ anyatamaṃ śaṅketa iti śaṅkā'bhigrahaḥ ॥

04.6.03 rūpābhigrahaḥ tu - naṣṭāpahṛtaṃ avidyamānaṃ tajjātavyavahāriṣu nivedayet
04.6.04 taccenniveditaṃ āsādya pracchādayeyuḥ sācivyakaradoṣaṃ āpnuyuḥ
04.6.05 ajānanto'sya dravyasyātisargeṇa mucyeran
04.6.06 na cānivedya saṃsthā'dhyakṣasya purāṇabhāṇḍānāṃ ādhānaṃ vikrayaṃ vā kuryuḥ
04.6.07 taccenniveditaṃ āsādyeta, rūpābhigṛhītaṃ āgamaṃ pṛcchet kutaḥ te labdham iti
04.6.08 sa cet brūyāt dāyādyād avāptaṃ, amuṣmāllabdhaṃ krītaṃ kāritaṃ ādhipracchannaṃ, ayaṃ asya deśaḥ kālaśca upasamprāpteḥ, ayaṃ asyārghaḥ pramāṇaṃ lakṣaṇaṃ mūlyaṃ ca iti, tasyāgamasamādhau mucyeta
04.6.09 nāṣṭikaścet tad eva pratisandadhyāt, yasyā pūrvo dīrghaśca paribhogaḥ śucirvā deśaḥ tasya dravyaṃ iti vidyāt
04.6.10 catuṣpadadvipadānāṃ api hi rūpaliṅgasāmānyaṃ bhavati, kiṃ aṅga punarekayonidravyakartṛprasūtānāṃ kupyābharaṇabhāṇḍānāṃ iti
04.6.11 sa ced brūyāt yācitakaṃ avakrītakaṃ āhitakaṃ nikṣepaṃ upanidhiṃ vaiyāvṛtyakarma vā'muṣya iti, tasyāpasārapratisandhānena mucyeta
04.6.12 na evam ityapasāro vā brūyāt, rūpābhigṛhītaḥ parasya dānakāraṇaṃ ātmanaḥ pratigrahakāraṇaṃ upaliṅganaṃ vā dāyakadāpakanibandhakapratigrāhaka upadraṣṭṛbhirupaśrotṛbhirvā pratisamānayet
04.6.13 ujjhitapranaṣṭaniṣpatita upalabdhasya deśakālalābha upaliṅganena śuddhiḥ
04.6.14 aśuddhaḥ tacca tāvacca daṇḍaṃ dadyāt
04.6.15 anyathā steyadaṇḍaṃ bhajeta iti rūpābhigrahaḥ ।
04.6.16 karmābhigrahaḥ tu - muṣitaveśmanaḥ praveśaniṣkasanaṃ advāreṇa, dvārasya sandhinā bījena vā vedhaṃ, uttamāgārasya jālavātāyananīpravedhaṃ, ārohaṇāvataraṇe ca kuḍyasya vedhaṃ, upakhananaṃ vā gūḍhadravyanikṣepaṇagrahaṇa upāyaṃ, upadeśa upalabhyaṃ abhyantaraccheda utkaraparimarda upakaraṇaṃ abhyantarakṛtaṃ vidyāt
04.6.17 viparyaye bāhyakṛtaṃ, ubhayata ubhayakṛtam
04.6.18a abhyantarakṛte puruṣaṃ āsannaṃ vyasaninaṃ krūrasahāyaṃ taskara upakaraṇasaṃsargaṃ, striyaṃ vā daridrakulāṃ anyaprasaktāṃ vā,
04.6.18b paricārakajanaṃ vā tadvidhācāraṃ, atisvapnaṃ, nidrāklāntaṃ, āvignaṃ । śuṣkabhinnasvaramukhavarṇaṃ, anavasthitaṃ,
04.6.18ch atipralāpinaṃ, uccārohaṇasaṃrabdhagātraṃ, vilūnanighṛṣṭabhinnapāṭitaśarīravastraṃ, jātakiṇasaṃrabdhahastapādaṃ,
04.6.18d pāṃsupūrṇakeśanakhaṃ vilūnabhugnakeśanakhaṃ vā, samyaksnātānuliptaṃ tailapramṛṣṭagātraṃ sadyodautahastapādaṃ vā,
04.6.18e pāṃsupicchileṣu tulyapādapadanikṣepaṃ, praveśaniṣkasanayorvā tulyamālyamadyagandhavastracchedavilepanasvedaṃ parīkṣeta
04.6.19 coraṃ pāradārikaṃ vā vidyāt
04.6.20ab sagopasthāniko bāhyaṃ pradeṣṭā coramārgaṇam ।
04.6.20chd kuryānnāgarikaścāntardurge nirdiṣṭahetubhiḥ  (iti)
   Chapt .   In quest of sudden deaths
04.7.01 tailābhyaktaṃ āśumṛtakaṃ parīkṣeta
04.7.02 niṣkīrṇamūtrapurīṣaṃ vātapūrṇakoṣṭhatvakkaṃ śūnapādapāṇimān mīlitākṣaṃ savyañjanakaṇṭhaṃ pīṭananiruddha ucchvāsahataṃ vidyāt
04.7.03 taṃ eva saṅkucitabāhusakthiṃ udbandhahataṃ vidyāt
04.7.04 śūnapāṇipāda udaraṃ apagatākṣaṃ udvṛttanābhiṃ avaropitaṃ vidyāt
04.7.05 nistabdhagudākṣaṃ sandaṣṭajihvaṃ ādhmāta udaraṃ udakahataṃ vidyāt
04.7.06 śoṇitānusiktaṃ bhagnabhinnagātraṃ kāṣṭhairaśmabhirvā hataṃ vidyāt
04.7.07 sambhagnasphuṭitagātraṃ avakṣiptaṃ vidyāt
04.7.08 śyāvapāṇipādadantanakhaṃ śithilamāṃsaromacarmāṇaṃ phena upadigdhamukhaṃ viṣahataṃ vidyāt
04.7.09 taṃ eva sa-śoṇitadaṃśaṃ sarpakīṭahataṃ vidyāt ।
04.7.10 vikṣiptavastragātraṃ ativantaviriktaṃ madanayogahataṃ vidyāt
04.7.11 ato'nyatamena kāraṇena hataṃ hatvā vā daṇḍabhayād udbaddhanikṛttakaṇṭhaṃ vidyāt
04.7.12 viṣahatasya bhojanaśeṣaṃ vayobhiḥ parīkṣeta
04.7.13 hṛdayād uddhṛtyāgnau prakṣiptaṃ ciṭiciṭāyad।indradhanurvarṇaṃ vā viṣayuktaṃ vidyāt, dagdhasya hṛdayaṃ adagdhaṃ dṛṣṭvā vā
04.7.14 tasya paricārakajanaṃ vāgdaṇḍapāruṣyātilabdhaṃ mārgeta, duḥkha upahataṃ anyaprasaktaṃ vā strījanaṃ, dāyavṛttistrījanābhimantāraṃ vā bandhum
04.7.15 tad eva hata udbaddhasya parīkṣeta
04.7.16 svayaṃ udbaddhasya vā viprakāraṃ ayuktaṃ mārgeta
04.7.17 sarveṣāṃ vā strīdāyādyadoṣaḥ karmaspardhā pratipakṣadveṣaḥ paṇyasaṃsthāsamavāyo vā vivādapadānāṃ anyatamad vā roṣasthānam
04.7.18 roṣanimitto ghātaḥ
04.7.19 svayaṃ।ādiṣṭapuruṣairvā, corairarthanimittaṃ, sādṛśyād anyavairibhirvā hatasya ghātaṃ āsannebhyaḥ parīkṣeta
04.7.20 yenāhūtaḥ saha sthitaḥ prasthito hatabhūmiṃ ānīto vā taṃ anuyuñjīta
04.7.21 ye cāsya hatabhūmāvāsannacarāḥ tān eka ekaśaḥ pṛcchet kenāyaṃ ihānīto hato vā, kaḥ saśastraḥ saṅgūhamāna udvigno vā yuṣmābhirdṛṣṭaḥ iti
04.7.22 te yathā brūyuḥ tathā'nuyuñjīta
04.7.23ab anāthasya śarīrasthaṃ upabhogaṃ paricchadam ।
04.7.23chd vastraṃ veṣaṃ vibhūṣāṃ vā dṛṣṭvā tadvyavahāriṇaḥ
04.7.24ab anuyuñjīta saṃyogaṃ nivāsaṃ vāsakāraṇam ।
04.7.24chd karma ca vyavahāraṃ ca tato mārgaṇaṃ ācaret
04.7.25ab rajjuśastraviṣairvā'pi kāmakrodhavaśena yaḥ ।
04.7.25chd ghātayet svayaṃ ātmānaṃ strī vā pāpena mohitā
04.7.26ab rajjunā rājamārge tāṃścaṇḍālenāpakarṣayet ।
04.7.26chd na śmaśānavidhiḥ teṣāṃ na sambandhikriyāḥ tathā
04.7.27ab bandhuḥ teṣāṃ tu yaḥ kuryāt pretakāryakriyāvidhim ।
04.7.27chd tadgatiṃ sa caret paścāt svajanād vā pramucyate
04.7.28ab saṃvatsareṇa patati patitena samācaran ।
04.7.28chd yājanādhyāpanād yaunāt taiścānyo'pi samācaran  (iti)
   Chapt .   Investigation througH interrogation and througH torture
04.8.01 muṣitasaṃnidhau bāhyānāṃ abhyantarāṇāṃ ca sākṣiṇāṃ abhiśastasya deśajātigotranāmakarmasārasahāyanivāsān anuyuñjīta
04.8.02 tāṃścāpadeśaiḥ pratisamānayet
04.8.03 tataḥ pūrvasyāhnaḥ pracāraṃ rātrau nivāsaṃ ca grahaṇād ityanuyuñjīta
04.8.04 tasyāpasārapratisandhāne śuddhaḥ syāt, anyathā karmaprāptaḥ
04.8.05 trirātrād ūrdhvaṃ agrāhyaḥ śaṅkitakaḥ pṛcchā'bhāvād anyatra upakaraṇadarśanāt
04.8.06 acoraṃ cora ityabhivyāharataścorasamo daṇḍaḥ, coraṃ pracchādayataśca
04.8.07 coreṇābhiśasto vairadveṣābhyāṃ apadiṣṭakaḥ śuddhaḥ syāt
04.8.08 śuddhaṃ parivāsayataḥ pūrvaḥ sāhasadaṇḍaḥ
04.8.09 śaṅkāniṣpannaṃ upakaraṇamantrisahāyarūpavaiyāvṛtyakarānniṣpādayet
04.8.10 karmaṇaśca pradeśadravyādānāṃśavibhāgaiḥ pratisamānayet
04.8.11 eteṣāṃ kāraṇānāṃ anabhisandhāne vipralapantaṃ acoraṃ vidyāt
04.8.12 dṛśyate hyacoro'pi coramārge yadṛcchayā saṃnipāte coraveṣaśastrabhāṇḍasāmānyena gṛhyamāṇaścorabhāṇḍasya upavāsena vā, yathā'ṇimāṇḍavyaḥ karmakleśabhayād acoraḥ coro'smi iti bruvāṇaḥ
04.8.13 tasmāt samāptakaraṇaṃ niyamayet
04.8.14 mandāparādhaṃ bālaṃ vṛddhaṃ vyādhitaṃ mattaṃ unmattaṃ kṣutpipāsā'dhvaklāntaṃ atyāśitaṃ āmakāśitaṃ durbalaṃ vā na karma kārayet
04.8.15 tulya śīlapuṃścalīprāpāvikakathā'vakāśabhojanadātṛbhirapasarpayet
04.8.16 evaṃ atisandadhyāt, yathā vā nikṣepāpahāre vyākhyātam
04.8.17 āptadoṣaṃ karma kārayet, na tveva striyaṃ garbhiṇīṃ sūtikāṃ vā māsāvaraprajātām
04.8.18 striyāḥ tvardhakarma, vākyānuyogo vā
04.8.19 brāhmaṇasya sattriparigrahaḥ śrutavataḥ tapasvinaśca
04.8.20 tasyātikrama uttamo daṇḍaḥ kartuḥ kārayituśca, karmaṇā vyāpādanena ca
04.8.21 vyāvahārikaṃ karmacatuṣkaṃ - ṣaḍ daṇḍāḥ, sapta kaśāḥ, dvāvuparinibandhau, udakanālikā ca
04.8.22 paraṃ pāpakarmaṇāṃ nava vetralatāḥ, dvādaśa kaśāḥ, dvāvūruveṣṭau, viṃśatirnaktamālalatāḥ, dvātriṃśattalāḥ, dvau vṛścikabandhau, ullambane ca dve, sūcī hastasya, yavāgūpītasya ekaparvadahanaṃ aṅgulyāḥ, snehapītasya pratāpanaṃ ekaṃ ahaḥ, śiśirarātrau balbajāgraśayyā ca
04.8.23 ityaṣṭādaśakaṃ karma
04.8.24 tasya upakaraṇaṃ pramāṇaṃ praharaṇaṃ pradharaṇaṃ avadhāraṇaṃ ca kharapaṭṭād āgamayet
04.8.25 divasāntaraṃ eka ekaṃ ca karma kārayet
04.8.26 pūrvakṛtāpadānaṃ pratijñāyāpaharantaṃ ekadeśadṛṣṭadravyaṃ karmaṇā rūpeṇa vā gṛhītaṃ rājakośaṃ avastṛṇantaṃ karmavadhyaṃ vā rājavacanāt samastaṃ vyastaṃ abhyastaṃ vā karma kārayet
04.8.27 sarvāparādheṣvapīḍanīyo brāhmaṇaḥ
04.8.28 tasyābhiśastāṅko lalāṭe syād vyavahārapatanāya, steyo śvā, manuṣyavadhe kabandhaḥ, gurutalpe bhagaṃ, surāpāne madyadhvajaḥ
04.8.29ab brāhmaṇaṃ pāpakarmāṇaṃ udghuṣyāṅkakṛtavraṇam ।
04.8.29chd kuryānnirviṣayaṃ rājā vāsayed ākareṣu vā  (iti)
   Chapt .   keeping a watch over officers of all departments
04.9.01 samāhartṛpradeṣṭāraḥ pūrvaṃ adhyakṣāṇāṃ adhyakṣapuruṣāṇāṃ ca niyamanaṃ kuryuḥ
04.9.02 khanisārakarmāntebhyaḥ sāraṃ ratnaṃ vā'paharataḥ śuddhavadhaḥ
04.9.03 phalgudravyakarmāntebhyaḥ phalgu dravyaṃ upaskaraṃ vā pūrvaḥ sāhasadaṇḍaḥ
04.9.04 paṇyabhūmibhyo vā rājapaṇyaṃ māṣamūlyād ūrdhvaṃ āpādamūlyād ityapaharato dvādaśapaṇo daṇḍaḥ, ādvipādamūlyād iti caturviṃśatipaṇaḥ, ātripādamūlyād iti ṣaṭtriṃśatpaṇaḥ, āpaṇamūlyād ityaṣṭacatvāriṃśatpaṇaḥ, ādvipaṇamūlyād iti pūrvaḥ sāhasadaṇḍaḥ, ācatuṣpaṇamūlyād iti madhyamaḥ, ā'ṣṭapaṇamūlyād ityuttamaḥ, ādaśapaṇamūlyād iti vadhaḥ
04.9.05 koṣṭhapaṇyakupyāyudhāgārebhyaḥ kupyabhāṇḍa upaskarāpahāreṣvardhamūlyeṣu eta eva daṇḍāḥ
04.9.06 kośabhāṇḍāgārākṣaśālābhyaścaturbhāgamūlyeṣu eta eva dviguṇā daṇḍāḥ
04.9.07 corāṇāṃ abhipradharṣaṇe citro ghātaḥ
04.9.08 iti rājaparigraheṣu vyākhyātam
04.9.09 bāhyeṣu tu - pracchannaṃ ahani kṣetrakhalaveśmāpaṇebhyaḥ kupyabhāṇḍaṃ upaskaraṃ vā māṣamūlyād ūrdhvaṃ āpādamūlyād ityapaharataḥ tripaṇo daṇḍaḥ, gomayapradehena vā pralipyāvaghoṣaṇam ādvipādamūlyād iti ṣaṭpaṇaḥ, gomayabhasmanā vā pralipyāvaghoṣaṇaṃ, ātripādamūlyād iti navapaṇaḥ, gomayabhasmanā vā pralipyāvaghoṣaṇaṃ, śarāvamekhalayā vā।āpaṇamūlyād iti dvādaśapaṇaḥ, muṇḍanaṃ pravrājanaṃ vā।ādvipaṇamūlyād iti caturviṃśatipaṇaḥ, muṇḍasya iṣṭakāśakalena pravrājanaṃ vā।ācatuṣpaṇamūlyād iti ṣaṭtriṃśatpaṇaḥ āpañcapaṇamūlyād ityaṣṭacatvāriṃśatpaṇaḥ, ādaśapaṇamūlyād iti pūrvaḥ sāhasadaṇḍaḥ āviṃśatipaṇamūlyād it dviśataḥ ātriṃśatpaṇamūlyād iti pañcaśataḥ ācatvāriṃśatpaṇamūlyād iti sāhasraḥ āpañcāśatpaṇamūlyād iti vadhaḥ
04.9.10 prasahya divā rātrau vā''ntaryāmikaṃ apaharato'rdhamūlyeṣu eta eva daṇḍāḥ
04.9.11 prasahya divā rātrau vā sa-śastrasyāpaharataścaturbhāgamūlyeṣu eta eva dviguṇā daṇḍāḥ
04.9.12 kuṭumbikādhyakṣamukhyasvāmināṃ kūṭaśāsanamudrākarmasu pūrvamadhya uttamavadhā daṇḍāḥ, yathā'parādhaṃ vā
04.9.13 dharmasthaśced vivadamānaṃ puruṣaṃ tarjayati bhartsayatyapasārayatyabhigrasate vā pūrvaṃ asmai sāhasadaṇḍaṃ kuryāt, vākpāruṣye dviguṇam
04.9.14 pṛcchyaṃ na pṛcchati, apṛcchyaṃ pṛcchati, pṛṣṭvā vā visṛjati, śikṣayati, smārayati, pūrvaṃ dadāti vā, iti madhyamaṃ asmai sāhasadaṇḍaṃ kuryāt
04.9.15 deyaṃ deśaṃ na pṛcchati, adeyaṃ deśaṃ pṛcchati, kāryaṃ adeśenātivāhayati, chalenātiharati, kālaharaṇena śrāntaṃ apavāhayati, mārgāpannaṃ vākyaṃ utkramayati, matisāhāyyaṃ sākṣibhyo dadāti, tāritānuśiṣṭaṃ kāryaṃ punarapi gṛhṇāti, uttamaṃ asmai sāhasadaṇḍaṃ kuryāt
04.9.16 punar'parādhe dviguṇaṃ sthānād vyavaropaṇaṃ ca
04.9.17 lekhakaśced uktaṃ na likhati, anuktaṃ likhati, duruktaṃ upalikhati, sūktaṃ ullikhati, artha utpattiṃ vā vikalpayati, iti pūrvaṃ asmai sāhasadaṇḍaṃ kuryād, yathā'parādhaṃ vā
04.9.18 dharmasthaḥ pradeṣṭā vā hairaṇyadaṇḍaṃ adaṇḍye kṣipati kṣepadviguṇaṃ asmai daṇḍaṃ kuryāt, hīnātiriktāṣṭaguṇaṃ vā
04.9.19 śarīradaṇḍaṃ kṣipati śārīraṃ eva daṇḍaṃ bhajeta, niṣkrayadviguṇaṃ vā
04.9.20 yaṃ vā bhūtaṃ arthaṃ nāśayati abhūtaṃ arthaṃ karoti tad'ṣṭaguṇaṃ daṇḍaṃ dadyāt
04.9.21 dharmasthīye cārake bandhanāgāre vā śayyā''sanabhojana uccārasañcārarodhabandhaneṣu tripaṇa uttarā daṇḍāḥ kartuḥ kārayituśca
04.9.22 cārakād abhiyuktaṃ muñcato niṣpātayato vā madhyamaḥ sāhasadaṇḍaḥ, abhiyogadānaṃ ca, bandhanāgārāt sarvasvaṃ vadhaśca
04.9.23 bandhanāgārādhyakṣasya saṃruddhakaṃ anākhyāya cārayataścaturviṃśatipaṇo daṇḍaḥ, karma kārayato dviguṇaḥ, sthānānyatvaṃ gamayato'nnapānaṃ vā rundhataḥ ṣaṇ~avatirdaṇḍaḥ, parikleśayata utkoṭayato vā madhyamaḥ sāhasadaṇḍaḥ, ghnataḥ sāhasraḥ
04.9.24 parigṛhītāṃ dāsīṃ āhitikāṃ vā saṃruddhikāṃ adhicarataḥ pūrvaḥ sāhasadaṇḍaḥ, coraḍa़āmarikabhāryāṃ madhyamaḥ, saṃruddhikāṃ āryāṃ uttamaḥ
04.9.25 saṃruddhasya vā tatra eva ghātaḥ
04.9.26 tad evākṣaṇagṛhītāyāṃ āryāyāṃ vidyāt, dāsyāṃ pūrvaḥ sāhasadaṇḍaḥ
04.9.27 cārakaṃ abhittvā niṣpātayato madhyamaḥ, bhittvā vadhaḥ, bandhanāgārāt sarvasvaṃ vadhaśca
04.9.28ab evaṃ arthacarān pūrvaṃ rājā daṇḍena śodhayet ।
04.9.28chd śodhayeyuśca śuddhāḥ te paurajānapadān damaiḥ  (iti)
   Chapt .   Redemption from the cutting of individual limbs
04.10.01 tīrthaghātagranthibheda ūrdhvakarāṇāṃ prathame'parādhe sandeśacchedanaṃ catuṣpañcāśatpaṇo vā daṇḍaḥ, dvitīye chedanaṃ paṇasya śatyo vā daṇḍaḥ, tṛtīye dakṣiṇahastavadhaścatuḥśato vā daṇḍaḥ, caturthe yathākāmī vadhaḥ
04.10.02 pañcaviṃśatipaṇāvareṣu kukkuṭanakulamārjāraśvasūkarasteyeṣu hiṃsāyāṃ vā catuṣpañcāśatpaṇo daṇḍaḥ, nāsāgracchedanaṃ vācaṇḍālāraṇyacarāṇāṃ ardhadaṇḍāḥ
04.10.03 pāśajālakūṭāvapāteṣu baddhānāṃ mṛgapaśupakṣivyālamatsyānāṃ ādāne tacca tāvacca daṇḍaḥ
04.10.04 mṛgadravyavanān mṛgadravyāpahāre śātyo daṇḍaḥ
04.10.05 bimbavihāramṛgapakṣisteye hiṃsāyāṃ vā dviguṇo daṇḍaḥ
04.10.06 kāruśilpikuśīlavatapasvināṃ kṣudrakadravyāpahāre śatyo daṇḍaḥ, sthūlakadravyāpahāre dviśataḥ, kṛṣidravyāpahāre ca
04.10.07 durgaṃ akṛtapraveśasya praviśataḥ prākāracchidrād vā nikṣepaṃ gṛhītvā'pasarataḥ kāṇḍarāvadho, dviśāto vā daṇḍaḥ
04.10.08 cakrayuktaṃ nāvaṃ kṣudrapaśuṃ vā'paharata ekapādavadhaḥ, triśato vā daṇḍaḥ
04.10.09 kūṭakākaṇy'kṣārālāśalākāhastaviṣamakāriṇa ekahastavadhaḥ, catuḥśato vā daṇḍaḥ
04.10.10 stenapāradārikayoḥ sācivyakarmaṇi striyāḥ saṅgṛhītāyāśca karṇanāsācchedanaṃ, pañcaśato vā daṇḍaḥ, puṃṣo dviguṇaḥ
04.10.11 mahāpaśuṃ ekaṃ dāsaṃ dāsīṃ vā'paharataḥ pretabhāṇḍaṃ vā vikrīṇānasya dvipādavadhaḥ, ṣaṭchato vā daṇḍaḥ
04.10.12 varṇa uttamānāṃ gurūṇāṃ ca hastapādalaṅghane rājayānavāhanādy।ārohaṇe ca ekahastapādavadhaḥ, saptaśato vā daṇḍaḥ
04.10.13 śūdrasya brāhmaṇavādino devadravyaṃ avastṛṇato rājadviṣṭaṃ ādiśato dvinetrabhedinaśca yogāñjanenāndhatvaṃ, aṣṭaśato vā daṇḍaḥ
04.10.14 coraṃ pāradārikaṃ vā mokṣayato rājaśāsanaṃ ūnaṃ atiriktaṃ vā likhataḥ kanyāṃ dāsīṃ vā sa-hiraṇyaṃ aparahataḥ kūṭavyavahāriṇo vimāṃsavikrayiṇaśca vāmahastadvipādavadho, navaśato vā daṇḍaḥ
04.10.15 mānuṣamāṃsavikraye vadhaḥ
04.10.16 devapaśupratimāmanuṣyakṣetragṛhahiraṇyasuvarṇaratnasasyāpahāriṇa uttamo daṇḍaḥ, śuddhavadho vā
04.10.17ab puruṣaṃ cāparādhaṃ ca kāraṇaṃ gurulāghavam ।
04.10.17chd anubandhaṃ tadātvaṃ ca deśakālau samīkṣya ca
04.10.18ab uttamāvaramadhyatvaṃ pradeṣṭā daṇḍakarmaṇi ।
04.10.18chd rājñaśca prakṛtīnāṃ ca kalpayed antarā sthitaḥ  (iti)
   Chapt .   Law of capital punishment, simple and with torture
04.11.01 kalahe ghnataḥ puruṣaṃ citro ghātaḥ
04.11.02 saptarātrasyāntarmṛte śuddhavadhaḥ, pakṣasyāntaruttamaḥ, māsasyāntaḥ pañcaśataḥ samutthānavyayaśca
04.11.03 śastreṇa praharata uttamo daṇḍaḥ
04.11.04 madena hastavadhaḥ, mohena dviśataḥ
04.11.05 vadhe vadhaḥ
04.11.06 prahāreṇa garbhaṃ pātayata uttamo daṇḍaḥ, bhaiṣajyena madhyamaḥ, parikleśena pūrvaḥ sāhasadaṇḍaḥ
04.11.07 prasabhastrīpuruṣaghātakābhisārakanigrāhakāvaghoṣakāvaskandaka upavedhakān pathiveśmapratirodhakān rājahasty'śvarathānāṃ hiṃsakān stenān vā śūlān ārohayeyuḥ
04.11.08 yaśca enān dahed apanayed vā sa taṃ eva daṇḍaṃ labheta, sāhasaṃ uttamaṃ vā
04.11.09 hiṃsrastenānāṃ bhaktavāsa upakaraṇāgnimantradānavaiyāvṛtyakarmasu uttamo daṇḍaḥ, paribhāṣaṇaṃ avijñāte
04.11.10 hiṃsrastenānāṃ putradāraṃ asamantraṃ visṛjet, samantraṃ ādadīta
04.11.11 rājyakāmukaṃ antaḥpurapradharṣakaṃ aṭavy'mitra utsāhakaṃ durgarāṣṭradaṇḍakopakaṃ vā śirohastapradīpikaṃ ghātayet
04.11.12 brāhmaṇaṃ tamaḥ praveśayet
04.11.13 mātṛpitṛputrabhrātr।ācāryatapasvighātakaṃ vā'tvakṣiraḥprādīpikaṃ ghātayet
04.11.14 teṣāṃ ākrośe jihvācchedaḥ, aṅgābhiradane tad'ṅgān mocyaḥ
04.11.15 yadṛcchāghāte puṃsaḥ paśuyūthasteye ca śuddhavadhaḥ
04.11.16 daśāvaraṃ ca yūthaṃ vidyāt
04.11.17 udakadhāraṇaṃ setuṃ bhindataḥ tatra evāpsu nimajjanaṃ, anudakaṃ uttamaḥ sāhasadaṇḍaḥ, bhagna utsṛṣṭakaṃ madhyamaḥ
04.11.18 viṣadāyakaṃ puruṣaṃ striyaṃ ca puruṣaghnīṃ apaḥ praveśayed agarbhiṇīṃ, garbhiṇīṃ māsāvaraprajātām
04.11.19 patiguruprajāghātikāṃ agniviṣadāṃ sandhicchedikāṃ vā gobhiḥ pāṭayet
04.11.20 vivītakṣetrakhalaveśmadravyahastivanādīpikaṃ agninā dāhayet
04.11.21 rājākrośakamantrabhedakayoraniṣṭapravṛttikasya brāhmaṇamahānasāvalehinaśca jihvāṃ utpāṭayet
04.11.22 praharaṇāvaraṇastenaṃ anāyudhīyaṃ iṣubhirghātayet
04.11.23 āyudhīyasya uttamaḥ
04.11.24 meḍhraphala upaghātinaḥ tad evacchedayet
04.11.25 jihvānāsa upaghāte sandaṃśavadhaḥ
04.11.26ab ete śāstreṣvanugatāḥ kleśadaṇḍā mahātmanām ।
04.11.26chd akliṣṭānāṃ tu pāpānāṃ dharmyaḥ śuddhavadhaḥ smṛtaḥ  (iti)
   Chapt .   Violation of maidens
04.12.01 savarṇāṃ aprāptaphalāṃ prakurvato hastavadhaḥ, catuḥśato vā daṇḍaḥ
04.12.02 mṛtāyāṃ vadhaḥ
04.12.03 prāptaphalāṃ prakurvato madhyamāpradeśinīvadho, dviśato vā daṇḍaḥ
04.12.04 pituścāvahīnaṃ dadyāt
04.12.05 na ca prākāmyaṃ akāmāyāṃ labbheta
04.12.06 sakāmāyāṃ catuṣpañcāśatpaṇo daṇḍaḥ, striyāḥ tvardhadaṇḍaḥ
04.12.07 paraśulkāvaruddhāyāṃ hastavadhaḥ, catuḥśato vā daṇḍaḥ, śulkadānaṃ ca
04.12.08 saptārtavaprajātāṃ varaṇād ūrdhvaṃ alabhamānaḥ prakṛtya prākāmī syāt, na ca pituravahīnaṃ dadyāt
04.12.09 ṛtupratirodhibhiḥ svāmyād apakrāmati
04.12.10 trivarṣaprajātārtavāyāḥ tulyo gantuṃ adoṣaḥ, tataḥ paraṃ atulyo'pyanalaṅkṛtāyāḥ
04.12.11 pitṛdravyādāne steyaṃ bhajeta
04.12.12 paraṃ uddiśyānyasya vindato dviśato daṇḍaḥ
04.12.13 na ca prākāṃyaṃ akāmāyāṃ labheta
04.12.14 kanyāṃ anyāṃ darśayitvā'nyāṃ prayacchataḥ śatyo daṇḍaḥ tulyāyāṃ, hīnāyāṃ dviguṇaḥ
04.12.15 prakarmaṇyakumāryāścatuṣpañcāśatpaṇo daṇḍaḥ, śulkavyayakarmaṇī ca pratidadyāt
04.12.16 avasthāya tajjātaṃ paścātkṛtā dviguṇaṃ dadyāt
04.12.17 anyaśoṇita upadhāne dviśato daṇḍaḥ, mithyā'bhiśaṃsinaśca puṃsaḥ
04.12.18 śulkavyayakarmaṇī ca jīyeta
04.12.19 na ca prākāṃyaṃ akāmāyāṃ labheta
04.12.20 strīprakṛtā sakāmā samānā dvādaśapaṇaṃ daṇḍaṃ dadyāt, prakartrī dviguṇam
04.12.21 akāmāyāḥ śatyo daṇḍa ātmarāgārthaṃ, śulkadānaṃ ca
04.12.22 svayaṃ prakṛtā rājadāsyaṃ gacchet
04.12.23 bahirgrāmasya prakṛtāyāṃ mithyā'bhiśaṃsane ca dviguṇo daṇḍaḥ
04.12.24 prasahya kanyāṃ apaharato dviśataḥ, sa-suvarṇāṃ uttamaḥ
04.12.25 bahūnāṃ kanyā'pahāriṇāṃ pṛthag yathā uktā daṇḍāḥ
04.12.26 gaṇikāduhitaraṃ prakurvataścatuṣpañcāśatpaṇo daṇḍaḥ, śulkaṃ māturbhogaḥ ṣoḍaśaguṇaḥ
04.12.27 dāsasya dāsyā vā duhitaraṃ adāsīṃ prakurvataścaturviṃśatipaṇo daṇḍaḥ śulkābandhyadānaṃ ca
04.12.28 niṣkrayānurūpāṃ dāsīṃ prakurvato dvādaśapaṇo daṇḍo vastrābandhyadānaṃ ca
04.12.29 sācivyāvakāśadāne kartṛsamo daṇḍaḥ
04.12.30 proṣitapatikāṃ apacarantīṃ patibandhuḥ tatpuruṣo vā saṅgṛhṇīyāt
04.12.31 saṅgṛhītā patiṃ ākāṅkṣeta
04.12.32 patiścet kṣameta visṛjyeta ubhayam
04.12.33 akṣamāyāṃ striyāḥ karṇanāsācchedanaṃ, vadhaṃ jāraśca prāpnuyāt
04.12.34 jāraṃ cora ityabhiharataḥ pañcaśato daṇḍaḥ, hiraṇyena muñcataḥ tad'ṣṭaguṇaḥ
04.12.35 keśākeśikaṃ saṅgrahaṇaṃ, upaliṅganād vā śarīra upabhogānāṃ, tajjātebhyaḥ(tajjñātebhyaḥ? chf.N12.60), strīvacanād vā
04.12.36 paracakrāṭavīhṛtāṃ oghapravyūḍhāṃ araṇyeṣu durbhikṣe vā tyaktāṃ pretabhāva utsṛṣṭāṃ vā parastriyaṃ nistārayitvā yathāsambhāṣitaṃ samupabhuñjīta
04.12.37 jātiviśiṣṭāṃ akāmāṃ apatyavatīṃ niṣkrayeṇa dadyāt
04.12.38ab corahastānnadīvegād durbhikṣād deśavibhramāt ।
04.12.38chd nistārayitvā kāntārānnaṣṭāṃ tyaktāṃ mṛtā iti vā
04.12.39ab bhuñjīta striyaṃ anyeṣāṃ yathāsambhāṣitaṃ naraḥ ।
04.12.39chd na tu rājapratāpena pramuktāṃ svajanena vā
04.12.40ab na ca uttamāṃ na cākāmāṃ pūrvāpatyavatīṃ na ca ।
04.12.40chd īdṛśīṃ tvanurūpeṇa niṣkrayeṇāpavāhayet  (iti)
   Chapt .   Punishments for transgressions
04.13.01 brāhmaṇaṃ apeyaṃ abhakṣyaṃ vā grāsayata uttamo daṇḍaḥ, kṣatriyaṃ madhyamaḥ, vaiśyaṃ pūrvaḥ sāhasadaṇḍaḥ, śūdraṃ catuṣpañcāśatpaṇo daṇḍaḥ
04.13.02 svayaṃ grasitāro nirviṣayāḥ kāryāḥ
04.13.03 paragṛhābhigamane divā pūrvaḥ sāhasadaṇḍaḥ, rātrau madhyamaḥ
04.13.04 divā rātrau vā saśastrasya praviśata uttamo daṇḍaḥ
04.13.05 bhikṣukavaidehakau matta unmattau balād āpadi cātisaṃnikṛṣṭāḥ pravṛttapraveśāścādaṇḍyāḥ, anyatra pratiṣedhāt
04.13.06 svaveśmano virātrād ūrdhvaṃ parivāraṃ ārohataḥ pūrvaḥ sāhasadaṇḍaḥ, paraveśmano madhyamaḥ, grāmārāmavāṭabhedinaśca
04.13.07 grāmeṣvantaḥ sārthikā jñātasārā vaseyuḥ
04.13.08 muṣitaṃ pravāsitaṃ ca eṣāṃ anirgataṃ rātrau grāmasvāmī dadyāt
04.13.09 grāmāntareṣu vā muṣitaṃ pravāsitaṃ vivītādhyakṣo dadyāt
04.13.10 avivītānāṃ corarajjukaḥ
04.13.11 tathā'pyaguptānāṃ sīmāvarodhena vicayaṃ dadyuḥ
04.13.12 asīmāvarodhe pañcagrāmī daśagrāmī vā
04.13.13 durbalaṃ veśma śakaṭaṃ anuttabdhaṃ ūrdhastambhaṃ śastraṃ anapāśrayaṃ apraticchannaṃ śvabhraṃ kūpaṃ kūṭāvapātaṃ vā kṛtvā hiṃsāyāṃ daṇḍapāruṣyaṃ vidyāt
04.13.14 vṛkṣacchedane daṃyaraśmiharaṇe catuṣpadānāṃ adāntasevane vāhane vā kāṣṭhaloṣṭapāṣāṇadaṇḍabāṇabāhuvikṣepaṇeṣu yāne hastinā ca smaghaṭṭane apehi iti prakośann adaṇḍyaḥ
04.13.15 hastinā roṣitena hato droṇānnaṃ madyakumbhaṃ mālyānulepanaṃ dantapramārjanaṃ ca paṭaṃ dadyāt
04.13.16 aśvamedhāvabhṛthasnānena tulyo hastinā vadha iti pādaprakṣālanam
04.13.17 udāsīnavadhe yāturuttamo daṇḍaḥ
04.13.18 śṛṅgiṇā daṃṣṭriṇā vā hiṃsyamānaṃ amokṣayataḥ svāminaḥ pūrvaḥ sāhasadaṇḍaḥ, pratikruṣṭasya dviguṇaḥ
04.13.19 śṛṅgidaṃṣṭribhyāṃ anyonyaṃ ghātayataḥ tacca tāvacca daṇḍaḥ
04.13.20 devapaśuṃ ṛṣabhaṃ ukṣāṇaṃ gokumārīṃ vā vāhayataḥ pañcaśato daṇḍaḥ, pravāsayata uttamaḥ
04.13.21 lomadohavāhanaprajanana upakāriṇāṃ kṣudrapaśūnāṃ adāne tacca tāvacca daṇḍaḥ, pravāsane ca, anyatra devapitṛkāryebhyaḥ
04.13.22 chinnanasyaṃ bhagnayugaṃ tiryakpratimukhāgataṃ pratyāsarad vā cakrayuktaṃ yātā paśumanuṣyasambādhe vā hiṃsāyāṃ adaṇḍyaḥ
04.13.23 anyathā yathā uktaṃ mānuṣaprāṇihiṃsāyāṃ daṇḍaṃ abhyāvahet
04.13.24 amānuṣaprāṇivadhe prāṇidānaṃ ca
04.13.25 bāle yātari yānasthaḥ svāmī daṇḍyaḥ, asvāmini yānasthaḥ, prāptavyavahāro vā yātā
04.13.26 bālādhiṣṭhitaṃ apuruṣaṃ vā yānaṃ rājā haret
04.13.27 kṛtyābhicārābhyāṃ yatparaṃ āpādayet tad।āpādayitavyaḥ
04.13.28 kāmaṃ bhāryāyāṃ anicchantyāṃ kanyāyāṃ vā dārārthino bhartari bhāryāyā vā saṃvadanakaraṇam
04.13.29 anyathāhiṃsāyāṃ madhyamaḥ sāhasadaṇḍaḥ
04.13.30 mātāpitrorbhaginīṃ mātulānīṃ ācāryāṇīṃ snuṣāṃ duhitaraṃ bhaginīṃ vā'dhicarataḥ triliṅgacchedanaṃ vadhaśca
04.13.31 sakāmā tad eva labheta, dāsaparicārakāhitakabhuktā ca
04.13.32 brāhmaṇyāṃ aguptāyāṃ kṣatriyasya uttamaḥ, sarvasvaṃ vaiśyasya, śūdraḥ kaṭāgninā dahyeta
04.13.33 sarvatra rājabhāryāgamane kumbhīpākaḥ
04.13.34 śvapākīgamane kṛtakabandhāṅkaḥ paraviṣayaṃ gacchet, śvapākatvaṃ vā śūdraḥ
04.13.35 śvapākasyāryāgamane vadhaḥ, striyāḥ karṇanāsācchedanam
04.13.36 pravrajitāgamane caturviṃśatipaṇo daṇḍaḥ
04.13.37 sakāmā tad eva labheta
04.13.38 rūpājīvāyāḥ prasahya upabhoge dvādaśapaṇo daṇḍaḥ
04.13.39 bahūnāṃ ekāṃ adhicaratāṃ pṛthak caturviṃśatipaṇo daṇḍaḥ
04.13.40 striyaṃ ayonau gacchataḥ pūrvaḥ sāhasadaṇḍaḥ, puruṣaṃ adhimehataśca
04.13.41ab maithune dvādaśapaṇaḥ tiryagyoniṣvanātmanaḥ ।
04.13.41chd daivatapratimānāṃ ca gamane dviguṇaḥ smṛtaḥ
04.13.42ab adaṇḍyadaṇḍane rājño daṇḍaḥ triṃśadguṇo'mbhasi ।
04.13.42chd varuṇāya pradātavyo brāhmaṇebhyaḥ tataḥ param
04.13.43ab tena tat pūyate pāpaṃ rājño daṇḍāpacārajam ।
04.13.43chd śāstā hi varuṇo rājñāṃ mithyā vyācaratāṃ nṛṣu  (iti)
   Book .  
   Chapt .   Infliction of secret punishment
05.1.01 durgarāṣṭrayoḥ kaṇṭakaśodhanaṃ uktam
05.1.02 rājarājyayorvakṣyāmaḥ
05.1.03 rājānaṃ avagṛhya upajīvinaḥ śatrusādhāraṇā vā ye mukhyāḥ teṣu gūḍhapuruṣapraṇidhiḥ kṛtyapakṣa upagraho vā siddhiḥ yathā uktaṃ purastād, upajāpo'pasarpo vā yathā pāragrāmike vakṣyāmaḥ
05.1.04 rājya upaghātinaḥ tu vallabhāḥ saṃhatā vā ye mukhyāḥ prakāśaṃ aśakyāḥ pratiṣeddhuṃ dūṣyāḥ teṣu dharmarucirupāṃśudaṇḍaṃ prayuñjīta
05.1.05 dūṣyamahāmātrabhrātaraṃ asatkṛtaṃ sattrī protsāhya rājānaṃ darśayet
05.1.06 taṃ rājā dūṣyadravya upabhogātisargeṇa dūṣye vikramayet
05.1.07 śastreṇa rasena vā vikrāntaṃ tatra eva ghātayed bhrātṛghātako'yam iti
05.1.08 tena pāraśavaḥ paricārikāputraśca vyākhyātau
05.1.09 dūṣyaṃmahāmātraṃ vā sattriprotsāhito bhrātā dāyaṃ yāceta
05.1.10 taṃ dūṣyagṛhapratidvāri rātrāvupaśayānaṃ anyatra vā vasantaṃ tīkṣṇo hantā brūyād hato'yaṃ dāyakāmukaḥ iti
05.1.11 tato hatapakṣaṃ upagṛhya itaraṃ nigṛhṇīyāt
05.1.12 dūṣyasamīpasthā vā sattriṇo bhrātaraṃ dāyaṃ yācamānaṃ ghātena paribhartsayeyuḥ
05.1.13 taṃ rātrau iti samānam
05.1.14 dūṣyamahāmātrayorvā yaḥ putraḥ pituḥ pitā vā putrasya dārān adhicarati, bhrātā vā bhrātuḥ, tayoḥ kāpaṭikamukhaḥ kalahaḥ pūrveṇa vyākhyātaḥ
05.1.15 dūṣyamahāmātraputraṃ ātmasambhāvitaṃ vā sattrī rājaputraḥ tvaṃ, śatrubhayād iha nyasto'si ityupajapet
05.1.16 pratipannaṃ rājā rahasi pūjayet prāptayauvarājyakālaṃ tvāṃ mahāmātrabhayānnābhiṣiñcāmi iti
05.1.17 taṃ sattrī mahāmātravadhe yojayet
05.1.18 vikrāntaṃ tatra eva ghātayet pitṛghātako'yam iti
05.1.19 bhikṣukī vā dūṣyabhāryāṃ sāṃvadanikībhirauṣadhībhiḥ saṃvāsya rasenātisandadhyāt
05.1.20 ityāpyaprayogaḥ
05.1.21 dūṣyamahāmātraṃ aṭavīṃ paragrāmaṃ vā hantuṃ kāntāravyavahite vā deśe rāṣṭrapālaṃ antapālaṃ vā sthāpayituṃ nāgarasthānaṃ vā kupitaṃ avagrāhituṃ sārthātivāhyaṃ pratyante vā sa-pratyādeyaṃ ādātuṃ phalgubalaṃ tīkṣṇayuktaṃ preṣayet
05.1.22 rātrau divā vā yuddhe pravṛtte tīkṣṇāḥ pratirodhakavyañjanā vā hanyuḥ abhiyoge hataḥ iti
05.1.23 yātrāvihāragato vā dūṣyamahāmātrān darśanāyāhvayet
05.1.24 te gūḍhaśastraiḥ tīkṣṇaiḥ saha praviṣṭā madhyamakakṣyāyāṃ ātmavicayaṃ antaḥpraveśanārthaṃ dadyuḥ
05.1.25 tato dauvārikābhigṛhītāḥ tīkṣṇāḥ dūṣyaprayuktāḥ sma iti brūyuḥ
05.1.26 te tad'bhivikhyāpya dūṣyān hanyuḥ
05.1.27 tīkṣṇasthāne cānye vadhyāḥ
05.1.28 bahirvihāragato vā dūṣyān āsannāvāsān pūjayet
05.1.29 teṣāṃ devīvyañjanā vā duḥstrī rātrāvāvāseṣu gṛhyeta iti samānaṃ pūrveṇa
05.1.30 dūṣyamahāmātraṃ vā sūdo bhakṣakāro vā te śobhanaḥ iti stavena bhakṣyabhojyaṃ yāceta, bahirvā kvacid adhvagataḥ pānīyam
05.1.31 tad।ubhayaṃ rasena yojayitvā pratisvādane tāveva upayojayet
05.1.32 tad'bhivikhyāpya rasadau iti ghātayet
05.1.33 abhicāraśīlaṃ vā siddhavyañjano godhākūrmakarkaṭakakūṭānāṃ lakṣaṇyānāṃ anyatamaprāśanena manorathān avāpsyasi iti grāhayet
05.1.34 pratipannaṃ karmaṇi rasena lohamusalairvā ghātayet karmavyāpadā hataḥ iti
05.1.35 cikitsakavyañjano vā daurātmikaṃ asādhyaṃ vā vyādhiṃ dūṣyasya sthāpayitvā bhaiṣajyāhārayogeṣu rasenātisandadhyāt
05.1.36 sūdārālikavyañjanā vā praṇihitā dūṣyaṃ rasenātisandadhyuḥ
05.1.37 ityupaniṣatpratiṣedhaḥ
05.1.38 ubhayadūṣyapratiṣedhaḥ tu
05.1.39 yatra dūṣyaḥ pratiṣeddhavyaḥ tatra dūṣyaṃ eva phalgubalatīkṣṇayuktaṃ preṣayet, gaccha, amuṣmin durge rāṣṭre vā sainyaṃ utthāpaya hiraṇyaṃ vā, vallabhād vā hiraṇyaṃ āhāraya, vallabhakanyāṃ vā prasahyānaya, durgasetuvaṇikpathaśūnyaniveśakhanidravyahastivanakarmaṇāṃ anyatamad vā kāraya rāṣṭrapālyaṃ antapālyaṃ vāyaśca tvā pratiṣedhayenna vā te sāhāyyaṃ dadyāt sa bandhavyaḥ syāt iti
05.1.40 tathaiva itareṣāṃ preṣayed amuṣyāvinayaḥ pratiṣeddhavyaḥ iti
05.1.41 taṃ eteṣu kalahasthāneṣu karmapratighāteṣu vā vivadamānaṃ tīkṣṇāḥ śastraṃ pātayitvā pracchannaṃ hanyuḥ
05.1.42 tena doṣeṇa itare niyantavyāḥ
05.1.43 purāṇāṃ grāmāṇāṃ kulānāṃ vā dūṣyāṇāṃ sīmākṣetrakhalaveśmamaryādāsu dravya upakaraṇasasyavāhanahiṃsāsu prekṣākṛtya utsaveṣu vā samutpanne kalahe tīkṣṇairutpādite vā tīkṣṇāḥ śastraṃ pātayitvā brūyuḥ evaṃ kriyante ye'munā kalahāyante: iti
05.1.44 tena doṣeṇa itare niyantavyāḥ
05.1.45 yeṣāṃ vā dūṣyāṇāṃ jātamūlāḥ kalahāḥ teṣāṃ kṣetrakhalaveśmānyādīpayitvā bandhusambandhiṣu vāhaneṣu vā tīkṣṇāḥ śastraṃ pātayitvā tathaiva brūyuḥ amunā prayuktāḥ smaḥ iti
04.4.46 tena doṣeṇa itare niyantavyāḥ
05.1.47 durgarāṣṭradūṣyān vā sattriṇaḥ parasparasyāveśanikān kārayeyuḥ
05.1.48 tatra rasadā rasaṃ dadyuḥ
05.1.49 tena doṣeṇa itare niyantavyāḥ
05.1.50 bhikṣukī vā dūṣyarāṣṭramukhyaṃ dūṣyarāṣṭramukhyasya bhāryā snuṣā duhitā vā kāmayate ityupajapet
05.1.51 pratipannasyābharaṇaṃ ādāya svāmine darśayet asau te mukhyo yauvana utsikto bhāryāṃ snuṣāṃ duhitaraṃ vā'bhimanyate iti
05.1.52 tayoḥ kalaho rātrau iti samānam
05.1.53 dūṣyadaṇḍa upanateṣu tu - yuvarājaḥ senāpatirvā kiñcid apakṛtyāpakrānto vikrameta
05.1.54 tato rājā dūṣyadaṇḍa upanatān eva preṣayet phalgubalatīkṣṇayuktān iti samānāḥ sarva eva yogāḥ
05.1.55 teṣāṃ ca putreṣvanukṣiyatsu yo nirvikāraḥ sa pitṛdāyaṃ labheta
05.1.56 evaṃ asya putrapautrān anuvartate rājyaṃ apāstapuruṣadoṣam
05.1.57ab svapakṣe parapakṣe vā tūṣṇīṃ daṇḍaṃ prayojayet ।
05.1.57chd āyatyāṃ ca tadātve ca kṣamāvān aviśaṅkitaḥ  (iti)
   Chapt .   Replenishment of the treasury
05.2.01 kośaṃ akośaḥ pratyutpannārthakṛcchraḥ saṅgṛhṇīyāt
05.2.02 janapadaṃ mahāntaṃ alpapramāṇaṃ vā'devamātṛkaṃ prabhūtadhānyaṃ dhānyasyāṃśaṃ tṛtīyaṃ caturthaṃ vā yāceta, yathāsāraṃ madhyaṃ avaraṃ vā
05.2.03 durgasetukarmavaṇikpathaśūnyaniveśakhanidravyahastivanakarma upakāriṇaṃ pratyantaṃ alpapramāṇaṃ vā na yāceta
05.2.04 dhānyapaśuhiraṇyādi niviśamānāya dadyāt
05.2.05 caturthaṃ aṃśaṃ dhānyānāṃ bījabhaktaśuddhaṃ ca hiraṇyena krīṇīyāt
05.2.06 araṇyajātaṃ śrotriyasvaṃ ca pariharet
05.2.07 tad apyanugraheṇa krīṇīyāt
05.2.08 tasyākaraṇe vā samāhartṛpuruṣā grīṣme karṣakāṇāṃ udvāpaṃ kārayeyuḥ
05.2.09 pramādāvaskannasyātyayaṃ dviguṇaṃ udāharanto bījakāle bījalekhyaṃ kuryuḥ
05.2.10 niṣpanne haritapakvādānaṃ vārayeyuḥ, anyatra śākakaṭabhaṅgamuṣṭibhyāṃ devapitṛpūjādānārthaṃ gavārthaṃ vā
05.2.11 bhikṣukagrāmabhṛtakārthaṃ ca rāśimūlaṃ parihareyuḥ
05.2.12 svasasyāpahāriṇaḥ pratipāto'ṣṭaguṇaḥ
05.2.13 parasasyāpahāriṇaḥ pañcāśadguṇaḥ sītā'tyayaḥ, svavargasya, bāhyasya tu vadhaḥ
05.2.14 caturthaṃ aṃśaṃ dhānyānāṃ ṣaṣṭhaṃ vanyānāṃ tūlalākṣākṣaumavalkakārpāsaraumakauśeyakauṣadhagandhapuṣpaphalaśākapaṇyānāṃ kāṣṭhaveṇumāṃsavallūrāṇāṃ ca gṛhṇīyuḥ, dantājinasyārdham
05.2.15 tad anisṛṣṭaṃ vikrīṇānasya pūrvaḥ sāhasadaṇḍaḥ
05.2.16 iti karṣakeṣu praṇayaḥ
05.2.17 suvarṇarajatavajramaṇimuktāpravālāśvahastipaṇyāḥ pañcāśatkarāḥ
05.2.18 sūtravastratāmravṛttakaṃsagandhabhaiṣajyaśīdhupaṇyāścatvāriṃśatkarāḥ
05.2.19 dhānyarasalohapaṇyāḥ śakaṭavyavahāriṇaśca triṃśatkarāḥ
05.2.20 kācavyavahāriṇo mahākāravaśca viṃśatikarāḥ
05.2.21 kṣudrakāravo bandhakīpoṣakāśca daśakarāḥ
05.2.22 kāṣṭhaveṇupāṣāṇamṛdbhāṇḍapakvānnaharitapaṇyāḥ pañcakarāḥ
05.2.23 kuśīlavā rūpājīvāśca vetanārdhaṃ dadyuḥ
05.2.24 hiraṇyakaraṃ karmaṇyān āhārayeyuḥ, na ca eṣāṃ kañcid aparādhaṃ parihareyuḥ
05.2.25 te hyaparigṛhītaṃ abhinīya vikrīṇīran
05.2.26 iti vyavahāriṣu praṇayaḥ
05.2.27 kukkuṭasūkaraṃ ardhaṃ dadyāt, kṣudrapaśavaḥ ṣaḍbhāgaṃ, gomahiṣāśvatarakhara uṣṭrāśca daśabhāgam
05.2.28 bandhakīpoṣakā rājapreṣyābhiḥ paramarūpayauvanābhiḥ kośaṃ saṃhareyuḥ
05.2.29 iti yonipoṣakeṣu praṇayaḥ
05.2.30 sakṛd eva na dviḥ prayojyaḥ
05.2.31 tasyākaraṇe vā samāhartā kāryaṃ apadiśya paurajānapadān bhikṣeta
05.2.32 yogapuruṣāścātra pūrvaṃ atimātraṃ dadyuḥ
05.2.33 etena pradeśena rājā paurajānapadān bhikṣeta
05.2.34 kāpaṭikāśca enān alpaṃ prayacchataḥ kutsayeyuḥ
05.2.35 sārato vā hiraṇyaṃ āḍhyān yāceta, yathā upakāraṃ vā, svavaśā vā yad upahareyuḥ
05.2.36 sthānacchatraveṣṭanavibhūṣāśca eṣāṃ hiraṇyena prayacchet
05.2.37 pāṣaṇḍasaṅghadravyaṃ aśrotriya upabhogyaṃ devadravyaṃ vā kṛtyakarāḥ pretasya dagdhagṛhasya vā haste nyastaṃ ityupahareyuḥ
05.2.38 devatā'dhyakṣo durgarāṣṭradevatānāṃ yathāsvaṃ ekasthaṃ kośaṃ kuryāt, tathaiva ca upaharet
05.2.39 daivatacaityaṃ siddhapuṇyasthānaṃ aupapādikaṃ vā rātrāvutthāpya yātrāsamājābhyāṃ ājīvet
05.2.40 caitya upavanavṛkṣeṇa vā devatā'bhigamanaṃ anārtavapuṣpaphalayuktena khyāpayet
05.2.41 manuṣyakaraṃ vā vṛkṣe rakṣobhayaṃ prarūpayitvā siddhavyañjanāḥ paurajānapadānāṃ hiraṇyena pratikuryuḥ
05.2.42 suruṅgāyukte vā kūpe nāgaṃ aniyataśiraskaṃ hiraṇya upahāreṇa darśayet
05.2.43 nāgapratimāyāṃ antaśchannāyāṃ caityacchidre valmīkacchidre vā sarpadarśanaṃ āhāreṇa pratibaddhasaṃjñaṃ kṛtvā śraddadhānānāṃ darśayet
05.2.44 aśraddadhānānāṃ ācamanaprokṣaṇeṣu rasaṃ upacārya devatā'bhiśāpaṃ brūyāt, abhityaktaṃ vā daṃśayitvā
05.2.45 yogadarśanapratīkāreṇa vā kośābhisaṃharaṇaṃ kuryāt
05.2.46 vaidehakavyañjano vā prabhūtapaṇyāntevāsī vyavahareta
05.2.47 sa yadā paṇyamūlye nikṣepaprayogairupacitaḥ syāt tadā enaṃ rātrau moṣayet
05.2.48 etena rūpadarśakaḥ suvarṇakāraśca vyākhyātau
05.2.49 vaidehakavyañjano vā prakhyātavyavahāraḥ prahavaṇanimittaṃ yācitakaṃ avakrītakaṃ vā rūpyasuvarṇabhāṇḍaṃ anekaṃ gṛhṇīyāt
05.2.50 samāje vā sarvapaṇyasandohena prabhūtaṃ hiraṇyasuvarṇaṃ ṛṇaṃ gṛhṇīyāt, pratibhāṇḍamūlyaṃ ca
05.2.51 tad ubhayaṃ rātrau moṣayet
05.2.52 sādhvīvyañjanābhiḥ strībhirdūṣyān unmādayitvā tāsāṃ eva veśmasvabhigṛhya sarvasvānyāhareyuḥ
05.2.53 dūṣyakulyānāṃ vā vivāde pratyutpanne rasadāḥ praṇihitā rasaṃ dadyuḥ
05.2.54 tena doṣeṇa itare paryādātavyāḥ
05.2.55 dūṣyaṃ abhityakto vā śraddheyāpadeśaṃ paṇyaṃ hiraṇyanikṣepaṃ ṛṇaprayogaṃ dāyaṃ vā yāceta
05.2.56 dāsaśabdena vā dūṣyaṃ ālambeta, bhāryāṃ asya snuṣāṃ duhitaraṃ vā dāsīśabdena bhāryāśabdena vā
05.2.57 taṃ dūṣyagṛhapratidvāri rātrāvupaśayānaṃ anyatra vā vasantaṃ tīkṣṇo hatvā brūyāt hato'yaṃ arthakāmukaḥ iti
05.2.58 tena doṣeṇa itare paryādātavyāḥ
05.2.59 siddhavyañjano vā dūṣyaṃ jambhakavidyābhiḥ pralobhayitvā brūyāt akṣayahiraṇyaṃ rājadvārikaṃ strīhṛdayaṃ arivyādhikaraṃ āyuṣyaṃ putrīyaṃ vā karma jānāmi iti
05.2.60 pratipannaṃ caityasthāne rātrau prabhūtasurāmāṃsagandhaṃ upahāraṃ kārayet
05.2.61 ekarūpaṃ cātra hiraṇyaṃ pūrvanikhātaṃ pretāṅgaṃ pretaśiśurvā yatra nihitaḥ syāt, tato hiraṇyaṃ asya darśayed atyalpam iti ca brūyāt
05.2.62 prabhūtahiraṇyahetoḥ punarupahāraḥ kartavya iti svayaṃ eva etena hiraṇyena śvobhūte prabhūtaṃ aupahārikaṃ krīṇīhi iti
05.2.63 sa tena hiraṇyenāupahārikakraye gṛhyeta
05.2.64 mātṛvyañjanayā vā putro me tvayā hataḥ ityavakupitā syāt
05.2.65 saṃsiddhaṃ evāsya rātriyāge vanayāge vanakrīḍāyāṃ vā pravṛttāyāṃ tīkṣṇā viśasyābhityaktaṃ atinayeyuḥ
05.2.66 dūṣyasya vā bhṛtakavyañjano vetanahiraṇye kūṭarūpaṃ prakṣipya prarūpayet
05.2.67 karmakaravyañjano vā gṛhe karma kurvāṇaḥ stenakūṭarūpakāraka upakaraṇaṃ upanidadhyāt, cikitsakavyañjano vā garaṃ agadāpadeśena
05.2.68 pratyāsanno vā dūṣyasya sattrī praṇihitaṃ abhiṣekabhāṇḍaṃ amitraśāsanaṃ ca kāpaṭikamukhenācakṣīta, kāraṇaṃ ca brūyāt
05.2.69 evaṃ dūṣyeṣvadhārmikeṣu ca varteta, na itareṣu
05.2.70ab pakvaṃ pakvaṃ ivārāmāt phalaṃ rājyād avāpnuyāt ।
05.2.70chd ātmacchedabhayād āmaṃ varjayet kopakārakam  (iti)
   Chapt .   Salaries of state servants
05.3.01 durgajanapadaśaktyā bhṛtyakarma samudayapādena sthāpayet, kāryasādhanasahena vā bhṛtyalābhena
05.3.02 śarīraṃ avekṣeta, na dharmārthau pīḍayet
05.3.03 ṛtvig।ācāryamantripurohitasenāpatiyuvarājarājamātṛrājamahiṣyo'ṣṭacatvāriṃśatsāhasrāḥ
05.3.04 etāvatā bharaṇenānāspadyatvaṃ akopakaṃ ca eṣāṃ bhavati
05.3.05 dauvārikāntarvaṃśikapraśāstṛsamāhartṛsaṃnidhātāraścaturviṃśatisāhasrāḥ
05.3.06 etāvatā karmaṇyā bhavanti
05.3.07 kumārakumāramātṛnāyakapauravyāvahārikakārmāntikamantripariṣadrāṣṭrāntapālāśca dvādaśasāhasrāḥ
05.3.08 svāmiparibandhabalasahāyā hyetāvatā bhavanti
05.3.09 śreṇīmukhyā hasty'śvarathamukhyāḥ pradeṣṭāraścāṣṭasāhasrāḥ
05.3.10 svavargānukarṣiṇo hyetāvatā bhavanti
05.3.11 patty'śvarathahasty'dhyakṣā dravyahastivanapālāśca catuḥsāhasrāḥ
05.3.12 rathikānīkasthacikitsakāśvadamakavardhakayo yonipoṣakāśca dvisāhasrāḥ
05.3.13 kārtāntikanaimittikamauhūrtikapaurāṇikasūtamāgadhāḥ purohitapuruṣāḥ sarvādhyakṣāśca sāhasrāḥ
05.3.14 śilpavantaḥ pādātāḥ saṅkhyāyakalekhakādivargaśca pañcaśatāḥ
05.3.15 kuśīlavāḥ tvardhatṛtīyaśatāḥ, dviguṇavetanāśca eṣāṃ tūryakarāḥ
05.3.16 kāruśilpino viṃśatiśatikāḥ
05.3.17 catuṣpadadvipadaparicārakapārikarmikāupasthāyikapālakaviṣṭibandhakāḥ ṣaṣṭivetanāḥ, āryayuktārohakamāṇavakaśailakhanakāḥ sarva upasthāyinaśca
05.3.18 ācāryā vidyāvantaśca pūjāvetanāni yathā'rhaṃ labheran pañcaśatāvaraṃ sahasraparam
05.3.19 daśapaṇiko yojane dūto madhyamaḥ, daśa uttare dviguṇavetana āyojanaśatād iti
05.3.20 samānavidyebhyaḥ triguṇavetano rājā rājasūyādiṣu kratuṣu
05.3.21 rājñaḥ sārathiḥ sāhasraḥ
05.3.22 kāpaṭika udāsthitagṛhapatikavaidehakatāpasavyañjanāḥ sāhasrāḥ
05.3.23 grāmabhṛtakasattritīkṣṇarasadabhikṣukyaḥ pañcaśatāḥ
05.3.24 cārasañcāriṇo'rdhatṛtīyaśatāḥ, prayāsavṛddhavetanā vā
05.3.25 śatavargasahasravargāṇāṃ adhyakṣā bhaktavetanalābhaṃ ādeśaṃ vikṣepaṃ ca kuryuḥ
05.3.26 avikṣepo rājaparigrahadurgarāṣṭrarakṣāvekṣaṇeṣu ca
05.3.27 nityamukhyāḥ syuranekamukhyāśca
05.3.28 karmasu mṛtānāṃ putradārā bhaktavetanaṃ labheran
05.3.29 bālavṛddhavyādhitāśca eṣāṃ anugrāhyāḥ
05.3.30 pretavyādhitasūtikākṛtyeṣu ca eṣāṃ arthamānakarma kuryāt
05.3.31 alpakośaḥ kupyapaśukṣetrāṇi dadyāt, alpaṃ ca hiraṇyam
05.3.32 śūnyaṃ vā niveśayituṃ abhyutthito hiraṇyaṃ eva dadyāt, na grāmaṃ grāmasañjātavyavahārasthāpanārtham
05.3.33 etena bhṛtānāṃ abhṛtānāṃ ca vidyākarmabhyāṃ bhaktavetanaviśeṣaṃ ca kuryāt
05.3.34 ṣaṣṭivetanasyāḍhakaṃ kṛtvā hiraṇyānurūpaṃ bhaktaṃ kuryāt
05.3.35 patty'śvarathadvipāḥ sūrya udaye bahiḥ sandhidivasavarjaṃ śilpayogyāḥ kuryuḥ
05.3.36 teṣu rājā nityayuktaḥ syāt, abhīkṣṇaṃ ca eṣāṃ śilpadarśanaṃ kuryāt
05.3.37 kṛtanara indrāṅkaṃ śastrāvaraṇaṃ āyudhāgāraṃ praveśayet
05.3.38 aśastrāścareyuḥ, anyatra mudrā'nujñātāt
05.3.39 naṣṭaṃvinaṣṭaṃ vā dviguṇaṃ dadyāt
05.3.40 vidhvastagaṇanāṃ ca kuryāt
05.3.41 sārthikānāṃ śastrāvaraṇaṃ antapālā gṛhṇīyuḥ, samudraṃ avacārayeyurvā
05.3.42 yātrāṃ abhyutthito vā senāṃ udyojayet
05.3.43 tato vaidehakavyañjanāḥ sarvapaṇyānyāyudhīyebhyo yātrākāle dviguṇapratyādeyāni dadyuḥ
05.3.44 evaṃ rājapaṇyayogavikrayo vetanapratyādānaṃ ca bhavati
05.3.45 evaṃ avekṣitāyavyayaḥ kośadaṇḍavyasanaṃ nāvāpnoti
05.3.46 iti bhaktavetanavikalpaḥ
05.3.47ab sattriṇaścāyudhīyānāṃ veśyāḥ kārukuśīlavāḥ ।
05.3.47chd daṇḍavṛddhāśca jānīyuḥ śaucāśaucaṃ atandritāḥ  (iti)
   Chapt .   Proper conduct fora dependant
05.4.01 lokayātrāvid rājānaṃ ātmadravyaprakṛtisampannaṃ priyahitadvāreṇāśrayeta
05.4.02 yaṃ vā manyeta yathā'haṃ āśraya īpsurevaṃ asau vinaya īpsurābhigāmikaguṇayuktaḥ iti, dravyaprakṛtihīnaṃ apyenaṃ āśrayeta, na tvevānātmasampannam
05.4.03 anātmavā hi nītiśāstradveṣād anarthyasaṃyogād vā prāpyāpi mahad aiśvaryaṃ na bhavati
05.4.04 ātmavati labdhāvakāśaḥ śāstrānuyogaṃ dadyāt
05.4.05 avisaṃvādādd hi sthānasthairyaṃ avāpnoti
05.4.06 matikarmasu pṛṣṭhaḥ tadātve cāyatyāṃ ca dharmārthasaṃyuktaṃ samarthaṃ pravīṇavad apariṣadbhīruḥ kathayet
05.4.07 īpsitaḥ paṇeta dharmārthānuyogaṃ aviśiṣṭeṣu balavatsaṃyukteṣu daṇḍadhāraṇaṃ matsaṃyoge tadātve ca daṇḍadhāraṇaṃ iti na kuryāḥ, pakṣaṃ vṛttiṃ guhyaṃ ca me na upahanyāḥ, saṃjñayā ca tvāṃ kāmakrodhadaṇḍaneṣu vārayeyam iti
05.4.08 ādiṣṭaḥ pradiṣṭāyāṃ bhūmāvanujñātaḥ praviśet, upaviśecca pārśvataḥ saṃnikṛṣṭaviprakṛṣṭaḥ parāsanam
05.4.09 vigṛhya kathanaṃ asabhyaṃ apratyakṣaṃ aśraddheyaṃ anṛtaṃ ca vākyaṃ uccairanarmaṇi hāsaṃ vātaṣṭhīvane ca śabdavatī na kuryāt
05.4.10 mithaḥ kathanaṃ anyena, janavāde dvandvakathanaṃ, rājño veṣaṃ uddhatakuhakānāṃ ca, ratnātiśayaprakāśābhyarthanaṃ, ekākṣy।oṣṭhanirbhogaṃ bhrukuṭīkarma vākyāvakṣepaṇaṃ ca bruvati, balavat saṃyuktavirodhaṃ, strībhiḥ strīdarśibhiḥ sāmantadūtairdveṣyapakṣāvakṣiptān arthyaiśca pratisaṃsargaṃ ekārthacaryāṃ saṅghātaṃ ca varjayet
05.4.11ab ahīnakālaṃ rājārthaṃ svārthaṃ priyahitaiḥ saha ।
05.4.11chd parārthaṃ deśakāle ca brūyād dharmārthasaṃhitam
05.4.12ab pṛṣṭaḥ priyahitaṃ brūyānna brūyād ahitaṃ priyam ।
05.4.12chd apriyaṃ vā hitaṃ brūyātśṛṇvato'numato mithaḥ
05.4.13ab tūṣṇīṃ vā prativākye syād veṣyādīṃśca na varṇayet ।
05.4.13chd apriyā api dakṣāḥ syuḥ tadbhāvād ye bahiṣkṛtāḥ
05.4.14ab anarthyāśca priyā dṛṣṭāścittajñānānuvartinaḥ ।
05.4.14chd abhihāsyeṣvabhihased ghorahāsāṃśca varjayet  (iti)
05.4.15ab parāt saṅkrāmayed ghoraṃ na ca ghoraṃ pare vadet ।
05.4.15chd titikṣetātmanaścaiva kṣamāvān pṛthivīsamaḥ
05.4.16ab ātmarakṣā hi satataṃ pūrvaṃ kāryā vijānatā ।
05.4.16chd agnāviva hi samproktā vṛttī rājā upajīvinām
05.4.17ab ekadeśaṃ dahed agniḥ śarīraṃ vā paraṃ gataḥ ।
05.4.17chd sa-putradāraṃ rājā tu ghātayed ardhayeta vā  (iti)
   Chapt .   Proper behaviour for a courtier
05.5.01 niyuktaḥ karmasu vyayaviśuddhaṃ udayaṃ darśayet
05.5.02 ābhyantaraṃ bāhyaṃ guhyaṃ prakāśyaṃ ātyayikaṃ upekṣitavyaṃ vā kāryaṃ idaṃ evam iti viśeṣayecca
05.5.03 mṛgayādyūtamadyastrīṣu prasaktaṃ na enaṃ anuvarteta praśaṃsābhiḥ
05.5.04 āsannaścāsya vyasana upaghāte prayateta, para upajāpātisandhāna upadhibhyaśca rakṣet
05.5.05 iṅgitākārau cāsya lakṣayet
05.5.06 kāmadveṣaharṣadainyavyavasāyabhayadvandvaviparyāsaṃ iṅgitākārābhyāṃ hi mantrasaṃvaraṇārthaṃ ācarati prājñaḥ
05.5.07 darśane prasīdati, vākyaṃ pratigṛhṇāti, āsanaṃ dadāti, vivikto darśayate, śaṅkāsthāne nātiśaṅkate, kathāyāṃ ramate, parijñāpyeṣvavekṣate, pathyaṃ uktaṃ sahate, smayamāno niyuṅkte, hastena spṛśati, ślāghye na upahasati, parokṣaṃ guṇaṃ bravīti, bhakṣyeṣu smarati, saha vihāraṃ yāti, vyasane'bhyupapadyate, tadbhaktīn pūjayati, guhyaṃ ācaṣṭe, mānaṃ vardhayati, arthaṃ karoti, anarthaṃ pratihanti - iti tuṣṭajñānam
05.5.08 etad eva viparītaṃ atuṣṭasya, bhūyaśca vakṣyāmaḥ
05.5.09 sandarśane kopaḥ, vākyasyāśravaṇapratiṣedhau, āsanacakṣuṣoradānaṃ, varṇasvarabhedaḥ, ekākṣibhrukuṭy।oṣṭhanirbhogaḥ, svedaśvāsasmitānāṃ asthāna utpattiḥ, paramantraṇaṃ, akasmādvrajanaṃ, vardhanaṃ anyasya, bhūmigātravilekhanaṃ, anyasya upatodanaṃ, vidyāvarṇadeśakutsā, samadoṣanindā, pratidoṣanindā, pratilomastavaḥ, sukṛtānavekṣaṇaṃ, duṣkṛtānukīrtanaṃ, pṛṣṭhāvadhānaṃ, atityāgaḥ, mithyā'bhibhāṣaṇaṃ, rājadarśināṃ ca tadvṛttānyatvam
05.5.10 vṛttivikāraṃ cāvekṣetāpyamānuṣāṇām
05.5.11 ayaṃ uccaiḥ siñcati iti kātyāyanaḥ pravavrāja, krauñco'pasavyam iti kaṇiṅko bhāradvājaḥ, tṛṇam iti dīrghaścārāyaṇaḥ, śītā śāṭī iti ghoṭamukhaḥ, hastī pratyaukṣīt iti kiñjalkaḥ, rathāśvaṃ prāśaṃsīt iti piśunaḥ, pratiravaṇe śunaḥ piśunaputraḥ
05.5.12 arthamānāvakṣepe ca parityāgaḥ
05.5.13 svāmiśīlaṃ ātmanaśca kilbiṣaṃ upalabhya vā pratikurvīta
05.5.14 mitraṃ upakṛṣṭaṃ vā'sya gacchet
05.5.15ab tatrastho doṣanirghātaṃ mitrairbhartari cācaret ।
05.5.15chd tato bhartari jīve vā mṛte vā punarāvrajet  (iti)
   Chapt .   Continuance of the kingdom
  Continuous sovereignty
05.6.01 rājavyasanaṃ evaṃ amātyaḥ pratikurvīta
05.6.02 prāg eva maraṇābādhabhayād rājñaḥ priyahita upagraheṇa māsadvimāsāntaraṃ darśanaṃ sthāpayed deśapīḍā'pahaṃ amitrāpahaṃ āyuṣyaṃ putrīyaṃ vā karma rājā sādhayati ityapadeśena
05.6.03 rājavyañjanaṃ arūpavelāyāṃ prakṛtīnāṃ darśayet, mitrāmitradūtānāṃ ca
05.6.04 taiśca yathā ucitāṃ sambhāṣāṃ amātyamukho gacchet
05.6.05 dauvārikāntarvaṃśikamukhaśca yathā uktaṃ rājapraṇidhiṃ anuvartayet
05.6.06 apakāriṣu ca heḍaṃ prasādaṃ vā prakṛtikāntaṃ darśayet, prasādaṃ eva upakāriṣu
05.6.07 āptapuruṣādhiṣṭhitau durgapratyantasthau vā kośadaṇḍāvekasthau kārayet, kulyakumāramukhyāṃścānyāpadeśena
05.6.08 yaśca mukhyaḥ pakṣavān durgāṭavīstho vā vaiguṇyaṃ bhajeta taṃ upagrāhayet
05.6.09 bahv।ābādhaṃ vā yātrāṃ preṣayet, mitrakulaṃ vā
05.6.10 yasmācca sāmantād ābādhaṃ paśyet taṃ utsavavivāhahastibandhanāśvapaṇyabhūmipradānāpadeśenāvagrāhayet, svamitreṇa vā
05.6.11 tataḥ sandhiṃ adūṣyaṃ kārayet
05.6.12 āṭavikāmitrairvā vairaṃ grāhayet
05.6.13 tatkulīnaṃ aparuddhaṃ vā bhūṃy।ekadeśena upagrāhayet
05.6.14 kulyakumāramukhya upagrahaṃ kṛtvā vā kumāraṃ abhiṣiktaṃ eva darśayet
05.6.15 dāṇḍakarmikavad vā rājyakaṇṭakān uddhṛtya rājyaṃ kārayet
05.6.16 yadi vā kaścin mukhyaḥ sāmantādīnāṃ anyatamaḥ kopaṃ bhajeta taṃ ehi, rājānaṃ tvā kariṣyāmi ityāvāhayitvā ghātayet
05.6.17 āpatpratīkāreṇa vā sādhayet
05.6.18 yuvarāje vā krameṇa rājyabhāraṃ āropya rājavyasanaṃ khyāpayet
05.6.19 parabhūmau rājavyasane mitreṇāmitravyañjanena śatroḥ sandhiṃ avasthāpyāpagacchet
05.6.20 sāmantādīnāṃ anyatamaṃ vā'sya durge sthāpayitvā'pagacchet
05.6.21 kumāraṃ abhiṣicya vā prativyūheta
05.6.22 pareṇābhiyukto vā yathā uktaṃ āpatpratīkāraṃ kuryāt
05.6.23 evaṃ ekāiśvaryaṃ amātyaḥ kārayed iti kauṭilyaḥ
05.6.24 na evam iti bhāradvājaḥ
05.6.25 pramriyamāṇe vā rājanyamātyaḥ kulyakumāramukhyān parasparaṃ mukhyeṣu vā vikramayet
05.6.26 vikrāntaṃ prakṛtikopena ghātayet
05.6.27 kulyakumāramukhyān upāṃśudaṇḍena vā sādhayitvā svayaṃ rājyaṃ gṛhṇīyāt
05.6.28 rājyakāraṇādd hi pitā putrān putrāśca pitaraṃ abhidruhyanti, kiṃ aṅga punaramātyaprakṛtirhyekapragraho rājyasya
05.6.29 tat svayaṃ upasthitaṃ nāvamanyeta
05.6.30 svayaṃ ārūḍhā hi strī tyajyamānā'bhiśapati iti lokapravādaḥ
05.6.31ab kālaśca sakṛd abhyeti yaṃ naraṃ kālakāṅkṣiṇam ।
05.6.31chd durlabhaḥ sa punaḥ tasya kālaḥ karma cikīrṣataḥ
05.6.32 prakṛtikopakaṃ adharmiṣṭhaṃ anaikāntikaṃ ca etad iti kauṭilyaḥ
05.6.33 rājaputraṃ ātmasampannaṃ rājye sthāpayet
05.6.34 sampannābhāve'vyasaninaṃ kumāraṃ rājakanyāṃ garbhiṇīṃ devīṃ vā puraskṛtya mahāmātrān saṃnipātya brūyāt ayaṃ vo nikṣepaḥ, pitaraṃ asyāvekṣadhvaṃ sattvābhijanaṃ ātmanaśca, dhvajamātro'yaṃ bhavanta eva svāminaḥ, kathaṃ vā kriyatām iti
05.6.35 tathā bruvāṇaṃ yogapuruṣā brūyuḥ ko'nyo bhavatpurogād asmād rājñaścāturvarṇyaṃ arhati pālayitum iti
05.6.36 tathā ityamātyaḥ kumāraṃ rājakanyāṃ garbhiṇīṃ devīṃ vā'dhikurvīta, bandhusambandhināṃ mitrāmitradūtānāṃ ca darśayet
05.6.37 bhaktavetanaviśeṣaṃ amātyānāṃ āyudhīyānāṃ ca kārayet, bhūyaścāyaṃ vṛddhaḥ kariṣyati iti brūyāt
05.6.38 evaṃ durgarāṣṭramukhyān ābhāṣeta, yathā'rhaṃ ca mitrāmitrapakṣam
05.6.39 vinayakarmaṇi ca kumārasya prayateta
05.6.40 kanyāyāṃ samānajātīyād apatyaṃ utpādya vā'bhiṣiñcet
05.6.41 mātuścittakṣobhabhayāt kulyaṃ alpasattvaṃ chātraṃ ca lakṣaṇyaṃ upanidadhyāt
05.6.42 ṛtau ca enāṃ rakṣet
05.6.43 na cātmārthaṃ kañcid utkṛṣṭaṃ upabhogaṃ kārayet
05.6.44 rājārthaṃ tu yānavāhanābharaṇavastrastrīveśmaparivāpān kārayet
05.6.45ab yauvanasthaṃ ca yāceta viśramaṃ cittakāraṇāt ।
05.6.45chd parityajed atuṣyantaṃ tuṣyantaṃ cānupālayet
05.6.46ab nivedya putrarakṣā'rthaṃ gūḍhasāraparigrahān ।
05.6.46chd araṇyaṃ dīrghasattraṃ vā sevetārucyatāṃ gataḥ
05.6.47ab mukhyairavagṛhītaṃ vā rājānaṃ tatpriyāśritaḥ ।
05.6.47chd itihāsapurāṇābhyāṃ bodhayed arthaśāstravit
05.6.48ab siddhavyañjanarūpo vā yogaṃ āsthāya pārthivam ।
05.6.48chd labheta labdhvā dūṣyeṣu dāṇḍakarmikaṃ ācaret  (iti)
   Book .     maṇḍalayoniḥ ṣaṣṭhaṃ adhikaraṇam
   Chapt .   ṣaṇ~avatitamaṃ prakaraṇaṃ - prakṛtisampadaḥ
06.1.01 svāmy'mātyajanapadadurgakośadaṇḍamitrāṇi prakṛtayaḥ
06.1.02 tatra svāmisampat
06.1.03 mahākulīno daivabuddhisattvasampanno vṛddhadarśī dhārmikaḥ satyavāg avisaṃvādakaḥ kṛtajñaḥ sthūlalakṣo mahā utsāho'dīrghasūtraḥ śakyasāmanto dṛḍhabuddhirakṣudrapariṣatko vinayakāma ityābhigāmikā guṇāḥ
06.1.04 śuśrūṣāśravaṇagrahaṇadhāraṇavijñāna ūhāpohatattvābhiniveśāḥ prajñāguṇāḥ
06.1.05 śauryaṃ amarṣaḥ śīghratā dākṣyaṃ ca utsāhaguṇāḥ
06.1.06 vāgmī pragalbhaḥ smṛtimatibalavān udagraḥ sv'vagrahaḥ kṛtaśilpo'vyasano daṇḍanāyyupakārāpakārayordṛṣṭapratīkārī hrīmān āpatprakṛtyorviniyoktā dīrghadūradarśī deśakālapuruṣakārakāryapradhānaḥ sandhivikramatyāgasamyamapaṇaparacchidravibhāgī saṃvṛto'dīnābhihāsyajihmabhrukuṭīkṣaṇaḥ kāmakrodhalobhastambhacāpala upatāpapaiśunyahīnaḥ śaklaḥ smita udagrābhibhāṣī vṛddha upadeśācāra ityātmasampat
06.1.07 amātyasampad uktā purastāt
06.1.08 madhye cānte ca sthānavān ātmadhāraṇaḥ paradhāraṇaścāpadi svārakṣaḥ svājīvaḥ śatrudveṣī śakyasāmantaḥ paṅkapāṣāṇa uṣaraviṣamakaṇṭakaśreṇīvyālamṛgāṭavīhīnaḥ kāntaḥ sītākhanidravyahastivanavān gavyaḥ pauruṣeyo guptagocaraḥ paśumān adevamātṛko vāristhalapathābhyāṃ upetaḥ sāracitrabahupaṇyo daṇḍakarasahaḥ karmaśīlakarṣako'bāliśasvāmy'varavarṇaprāyo bhaktaśucimanuṣya iti janapadasampat
06.1.09 durgasampad uktā purastāt
06.1.10 dharmādhigataḥ pūrvaiḥ svayaṃ vā hemarūpyaprāyaścitrasthūlaratnahiraṇyo dīrghāṃ apyāpadaṃ anāyatiṃ saheta iti kośasampat
06.1.11 pitṛpaitāmaho nityo vaśyaḥ tuṣṭabhṛtaputradāraḥ pravāseṣvavisaṃvāditaḥ sarvatrāpratihato duḥkhasaho bahuyuddhaḥ sarvayuddhapraharaṇavidyāviśāradaḥ sahavṛddhikṣayikatvād advaidhyaḥ kṣatraprāya iti daṇḍasampat
06.1.12 pitṛpaitāmahaṃ nityaṃ vaśyaṃ advaidhyaṃ mahallaghusamutthaṃ iti mitrasampat
06.1.13 arājabījī lubdhaḥ kṣudrapariṣatko viraktaprakṛtiranyāyavṛttirayukto vyasanī nirutsāho daivapramāṇo yatkiñcanakāryagatirananubandhaḥ klībo nityāpakārī ca ityamitrasampat
06.1.14 evambhūto hi śatruḥ sukhaḥ samucchettuṃ bhavati
06.1.15ab arivarjāḥ prakṛtayaḥ sapta etāḥ svaguṇa udayāḥ ।
06.1.15chd uktāḥ pratyaṅgabhūtāḥ tāḥ prakṛtā rājasampadaḥ
06.1.16ab sampādayatyasampannāḥ prakṛtīrātmavānnṛpaḥ ।
06.1.16chd vivṛddhāścānuraktāśca prakṛtīrhantyanātmavān
06.1.17ab tataḥ sa duṣṭaprakṛtiścāturanto'pyanātmavān ।
06.1.17chd hanyate vā prakṛtibhiryāti vā dviṣatāṃ vaśam
06.1.18ab ātmavāṃḥ tvalpadeśo'pi yuktaḥ prakṛtisampadā ।
06.1.18chd nayajñaḥ pṛthivīṃ kṛtsnāṃ jayatyeva na hīyate  (iti)
   Chapt .   śamavyāyāmikam
06.2.01 śamavyāyāmau yogakṣemayoryoniḥ
06.2.02 karmārambhāṇāṃ yogārādhano vyāyāmaḥ
06.2.03 karmaphala upabhogānāṃ kṣemārādhanaḥ śamaḥ
06.2.04 śamavyāyāmayoryoniḥ ṣāḍguṇyam
06.2.05 kṣayaḥ sthānaṃ vṛddhirityudayāḥ tasya
06.2.06 mānuṣaṃ nayāpanayau, daivaṃ ayānayau
06.2.07 daivamānuṣaṃ hi karma lokaṃ yāpayati
06.2.08 adṛṣṭakāritaṃ daivam
06.2.09 tasminn iṣṭena phalena yogo'yaḥ, aniṣṭenānayaḥ
06.2.10 dṛṣṭakāritaṃ mānuṣam
06.2.11 tasmin yogakṣemaniṣpattirnayaḥ, vipattirapanayaḥ
06.2.12 taccintyaṃ, acintyaṃ daivam
06.2.13 rājā ātmadravyaprakṛtisampanno nayasyādhiṣṭhānaṃ vijigīṣuḥ
06.2.14 tasya samantato maṇḍalībhūtā bhūmy'nantarā ariprakṛtiḥ
06.2.15 tathā eva bhūmy।ekāntarā mitraprakṛtiḥ
06.2.16 arisampadyuktaḥ sāmantaḥ śatruḥ, vyasanī yātavyaḥ, anapāśrayo durbalāśrayo vā ucchedanīyaḥ, viparyaye pīḍanīyaḥ karśanīyo vā
06.2.17 ityariviśeṣāḥ
06.2.18 tasmān mitraṃ arimitraṃ mitramitraṃ arimitramitraṃ cānantaryeṇa bhūmīnāṃ prasajyante purastāt, paścāt pārṣṇigrāha ākrandaḥ pārṣṇigrāhāsāra ākrandāsāraḥ
06.2.19 bhūmy'nantaraḥ prakṛtimitraḥ, tulyābhijanaḥ sahajaḥ, viruddho virodhayitā vā kṛtrimaḥ
06.2.20 bhūmy।ekāntaraṃ prakṛtimitraṃ, mātāpitṛsambaddhaṃ sahajaṃ, dhanajīvitahetorāśritaṃ kṛtrimam
06.2.21 arivijigīṣvorbhūmy'nantaraḥ saṃhatāsaṃhatayoranugrahasamartho nigrahe cāsaṃhatayormadhyamaḥ
06.2.22 arivijigīṣumadhyānāṃ bahiḥ prakṛtibhyo balavattaraḥ saṃhatāsaṃhatānāṃ arivijigīṣumadhyamānāṃ anugrahasamartho nigrahe cāsaṃhatānāṃ udāsīnaḥ
06.2.23 iti prakṛtayaḥ
06.2.24 vijigīṣurmitraṃ mitramitraṃ vā'sya prakṛtayaḥ tisraḥ
06.2.25 tāḥ pañcabhiramātyajanapadadurgakośadaṇḍaprakṛtibhireka ekaśaḥ samyuktā maṇḍalaṃ aṣṭādaśakaṃ bhavati
06.2.26 anena maṇḍalapṛthaktvaṃ vyākhyātaṃ arimadhyama udāsīnānām
06.2.27 evaṃ caturmaṇḍalasaṅkṣepaḥ
06.2.28 dvādaśa rājaprakṛtayaḥ ṣaṣṭirdravyaprakṛtayaḥ, saṅkṣepeṇa dvisaptatiḥ
06.2.29 tāsāṃ yathāsvaṃ sampadaḥ
06.2.30 śaktiḥ siddhiśca
06.2.31 balaṃ śaktiḥ
06.2.32 sukhaṃ siddhiḥ
06.2.33 śaktiḥ trividhā - jñānabalaṃ mantraśaktiḥ, kośadaṇḍabalaṃ prabhuśaktiḥ, vikramabalaṃ utsāhaśaktiḥ
06.2.34 evaṃ siddhiḥ trividhā eva - mantraśaktisādhyā mantrasiddhiḥ, prabhuśaktisādhyā prabhusiddhiḥ, utsāhaśaktisādhyā utsāhasiddhiḥ
06.2.35 tābhirabhyuccito jyāyān bhavati, apacito hīnaḥ, tulyaśaktiḥ samaḥ
06.2.36 tasmātśaktiṃ siddhiṃ ca ghaṭetātmanyāveśayituṃ, sādhāraṇo vā dravyaprakṛtiṣvānantaryeṇa śaucavaśena vā
06.2.37 dūṣyāmitrābhyāṃ vā'pakraṣṭuṃ yateta
06.2.38 yadi vā paśyet amitro me śaktiyukto vāgdaṇḍapāruṣyārthadūṣaṇaiḥ prakṛtīrupahaniṣyati, siddhiyukto vā mṛgayādyūtamadyastrībhiḥ pramādaṃ gamiṣyati, sa viraktaprakṛtirupakṣīṇaḥ pramatto vā sādhyo me bhaviṣyati, vigrahābhiyukto vā sarvasandohena ekastho'durgastho vā sthāsyati, sa saṃhatasainyo mitradurgaviyuktaḥ sādhyo me bhaviṣyati, balavān vā rājā parataḥ śatruṃ ucchettukāmaḥ taṃ ucchidya māṃ ucchindyād iti balavatā prārthitasya me vipannakarmārambhasya vā sāhāyyaṃ dāsyati, madhyamalipsāyāṃ ca, ityevaṃ।ādiṣu kāraṇeṣvamitrasyāpi śaktiṃ siddhiṃ ca icchet
06.2.39ab nemiṃ ekāntarān rājñaḥ kṛtvā cānantarān arān ।
06.2.39chd nābhiṃ ātmānaṃ āyacchennetā prakṛtimaṇḍale
06.2.40ab madhye hyupahitaḥ śatrurneturmitrasya ca ubhayoḥ ।
06.2.40chd ucchedyaḥ pīḍanīyo vā balavān api jāyate  (iti)
   Book .  
   Chapt .   ṣāḍguṇyasamuddeśaḥ - kṣayasthānavṛddhiniścayaḥ
07.1.01 ṣāḍguṇyasya prakṛtimaṇḍalaṃ yoniḥ
07.1.02 sandhivigrahāsanayānasaṃśrayadvaidhībhāvāḥ ṣāḍguṇyam ityācāryāḥ
07.1.03 dvaiguṇyam iti vātavyādhiḥ
07.1.04 sandhivigrahābhyāṃ hi ṣāḍguṇyaṃ sampadyate iti
07.1.05 ṣāḍguṇyaṃ eva etad avasthābhedād iti kauṭilyaḥ
07.1.06 tatra paṇabandhaḥ sandhiḥ
07.1.07 apakāro vigrahaḥ
07.1.08 upekṣaṇaṃ āsanam
07.1.09 abhyuccayo yānam
07.1.10 parārpaṇaṃ saṃśrayaḥ
07.1.11 sandhivigraha upādānaṃ dvaidhībhāvaḥ
07.1.12 iti ṣaḍguṇāḥ
07.1.13 parasmādd hīyamānaḥ sandadhīta
07.1.14 abhyuccīyamāno vigṛhṇīyāt
07.1.15 na māṃ paro nāhaṃ paraṃ upahantuṃ śaktaḥ ityāsīta
07.1.16 guṇātiśayayukto yāyāt
07.1.17 śaktihīnaḥ saṃśrayeta
07.1.18 sahāyasādhye kārye dvaidhībhāvaṃ gacchet
07.1.19 iti guṇāvasthāpanam
07.1.20 teṣāṃ yasmin vā guṇe sthitaḥ paśyet ihasthaḥ śakṣyāmi durgasetukarmavaṇikpathaśūnyaniveśakhanidravyahastivanakarmāṇyātmanaḥ pravartayituṃ, parasya ca etāni karmāṇyupahantum iti taṃ ātiṣṭhet
07.1.21 sā vṛddhiḥ
07.1.22 āśutarā me vṛddhirbhūyastarā vṛddhy।udayatarā vā bhaviṣyati, viparītā parasya iti jñātvā paravṛddhiṃ upekṣeta
07.1.23 tulyakālaphala udayāyāṃ vā vṛddhau sandhiṃ upeyāt
07.1.24 yasmin vā guṇe sthitaḥ svakarmaṇāṃ upaghātaṃ paśyenna itarasya tasminna tiṣṭhet
07.1.25 eṣa kṣayaḥ
07.1.26 ciratareṇālpataraṃ vṛddhy।udayataraṃ vā kṣeṣye, viparītaṃ paraḥ iti jñātvā kṣayaṃ upekṣeta
07.1.27 tulyakālaphala udaye vā kṣaye sandhiṃ upeyāt
07.1.28 yasmin vā guṇe sthitaḥ svakarmavṛddhiṃ kṣayaṃ vā nābhipaśyed etatsthānam
07.1.29 hrasvataraṃ vṛddhy।udayataraṃ vā sthāsyāmi, viparītaṃ paraḥ iti jñātvā sthānaṃ upekṣeta
07.1.30 tulyakālaphala udaye vā sthāne sandhiṃ upeyād ityācāryāḥ
07.1.31 na etad vibhāṣitaṃ iti kauṭilyaḥ
07.1.32a yadi vā paśyet sandhau sthito mahāphalaiḥ svakarmabhiḥ parakarmāṇyupahaniṣyāmi, mahāphalāni vā svakarmāṇyupabhokṣye, parakarmāṇi vā, sandhiviśvāsena vā yoga upaniṣatpraṇidhibhiḥ parakarmāṇyupahaniṣyāmi, sukhaṃ vā sānugrahaparihārasaukaryaṃ phalalābhabhūyastvena svakarmaṇāṃ parakarmayogāvahaṃ janaṃ āsrāvayiṣyāmi -
07.1.32b balinā'timātreṇa vā saṃhitaḥ paraḥ svakarma upaghātaṃ prāpsyati, yena vā vigṛhīto mayāsandhatte tenāsya vigrahaṃ dīrghaṃ kariṣyāmi, mayā vā saṃhitasya maddveṣiṇo janapadaṃ pīḍayiṣyati -
07.1.32ch para upahato vā'sya janapado māṃ āgamiṣyati, tataḥ karmasu vṛddhiṃ prāpsyāmi, vipannakarmārambho vā viṣamasthaḥ paraḥ karmasu na me vikrameta -
07.1.32d parataḥ pravṛttakarmārambho vā tābhyāṃ saṃhitaḥ karmasu vṛddhiṃ prāpsyāmi, śatrupratibaddhaṃ vā śatruṇā sandhiṃ kṛtvā maṇḍalaṃ bhetsyāmi -
07.1.32e bhinnaṃ avāpsyāmi, daṇḍānugraheṇa vā śatruṃ upagṛhya maṇḍalalipsāyāṃ vidveṣaṃ grāhayiṣyāmi, vidviṣṭaṃ tena eva ghātayiṣyāmi iti sandhinā vṛddhiṃ ātiṣṭhet
07.1.33a yadi vā paśyet āyudhīyaprāyaḥ śreṇīprāyo vā me janapadaḥ śailavananadīdurga ekadvārārakṣo vā śakṣyati parābhiyogaṃ pratihantuṃ, viṣayānte durgaṃ aviṣahyaṃ apāśrito vā śakṣyāmi parakarmāṇyupahantuṃ -
07.1.33b vyasanapīḍa upahata utsāho vā paraḥ samprāptakarma upaghātakālaḥ, vigṛhītasyānyato vā śakṣyāmi janapadaṃ apavāhayitum iti vigrahe sthito vṛddhiṃ ātiṣṭhet
07.1.34 yadi vā manyeta na me śaktaḥ paraḥ karmāṇyupahantuṃ nāhaṃ tasya karma upaghātī vā, vyasanaṃ asya, śvavarāhayoriva kalahe vā, svakarmānuṣṭhānaparo vā vardhiṣye ityāsanena vṛddhiṃ ātiṣṭhet
07.1.35 yadi vā manyeta yānasādhyaḥ karma upaghātaḥ śatroḥ, prativihitasvakarmārakṣaścāsmi iti yānena vṛddhiṃ ātiṣṭhet
07.1.36 yadi vā manyeta nāsmi śaktaḥ parakarmāṇyupahantuṃ, svakarma upaghātaṃ vā trātum iti, balavantaṃ āśritaḥ svakarmānuṣṭhānena kṣayāt sthānaṃ sthānād vṛddhiṃ cākāṅkṣeta
07.1.37 yadi vā manyeta sandhinā ekataḥ svakarmāṇi pravartayiṣyāmi, vigraheṇa ekataḥ parakarmāṇyupahaniṣyāmi iti dvaidhībhāvena vṛddhiṃ ātiṣṭhet
07.1.38ab evaṃ ṣaḍbhirguṇairetaiḥ sthitaḥ prakṛtimaṇḍale ।
07.1.38chd paryeṣeta kṣayāt sthānaṃ sthānād vṛddhiṃ ca karmasu  (iti)
   Chapt .   saṃśrayavṛtti
07.2.01 sandhivigrahayoḥ tulyāyāṃ vṛddhau sandhiṃ upeyāt
07.2.02 vigrahe hi kṣayavyayapravāsapratyavāyā bhavanti
07.2.03 tenāsanayānayorāsanaṃ vyākhyātam
07.2.04 dvaidhībhāvasaṃśrayayordvaidhībhāvaṃ gacchet
07.2.05 dvaidhībhūto hi svakarmapradhāna ātmana eva upakaroti, saṃśritaḥ tu parasya upakaroti, nātmanaḥ
07.2.06 yadbalaḥ sāmantaḥ tadviśiṣṭabalaṃ āśrayet
07.2.07 tadviśiṣṭabalābhāve taṃ evāśritaḥ kośadaṇḍabhūmīnāṃ anyatamenāsya upakartuṃ adṛṣṭaḥ prayateta
07.2.08 mahādoṣo hi viśiṣṭabalasamāgamo rājñāṃ, anyatrārivigṛhītāt
07.2.09 aśakye daṇḍa upanatavad varteta
07.2.10 yadā cāsya prāṇaharaṃ vyādhiṃ antaḥkopaṃ śatruvṛddhiṃ mitravyasanaṃ upasthitaṃ vā tannimittāṃ ātmanaśca vṛddhiṃ paśyet tadā sambhāvyavyādhidharmakāryāpadeśenāpayāyāt
07.2.11 svaviṣayastho vā na upagacchet
07.2.12 āsanno vā'sya cchidreṣu praharet
07.2.13 balīyasorvā madhyagataḥ trāṇasamarthaṃ āśrayeta, yasya vā'ntardhiḥ syāt, ubhau vā
07.2.14 kapālasaṃśrayaḥ tiṣṭhet, mūlaharaṃ itarasya itaraṃ apadiśan
07.2.15 bhedaṃ ubhayorvā parasparāpadeśaṃ prayuñjīta, bhinnayorupāṃśudaṇḍam
07.2.16 pārśvastho vā balasthayorāsannabhayāt pratikurvīta
07.2.17 durgāpāśrayo vā dvaidhībhūtaḥ tiṣṭhet
07.2.18 sandhivigrahakramahetubhirvā ceṣṭeta
07.2.19 dūṣyāmitrāṭavikān ubhayorupagṛhṇīyāt
07.2.20 etayoranyataraṃ gacchaṃḥ tairevānyatarasya vyasane praharet
07.2.21 dvābhyāṃ upahato vā maṇḍalāpāśrayaḥ tiṣṭhet, madhyamaṃ udāsīnaṃ vā saṃśrayeta
07.2.22 tena saha ekaṃ upagṛhya itaraṃ ucchindyād, ubhau vā
07.2.23 dvābhyāṃ ucchinno vā madhyama udāsīnayoḥ tatpakṣīyāṇāṃ vā rājñāṃ nyāyavṛttiṃ āśrayeta
07.2.24 tulyānāṃ vā yasya prakṛtayaḥ sukhyeyurenaṃ, yatrastho vā śaknuyād ātmānaṃ uddhartuṃ, yatra vā pūrvapuruṣa ucitā gatirāsannaḥ sambandho vā, mitrāṇi bhūyāṃsyatiśaktimanti vā bhaveyuḥ
07.2.25ab priyo yasya bhaved yo vā priyo'sya kataraḥ tayoḥ ।
07.2.25chd priyo yasya sa taṃ gacched ityāśrayagatiḥ parā  (iti)
   Chapt .   samahīnajyāyasāṃ guṇābhiniveśaḥ - hīnasandhayaḥ
07.3.01 vijigīṣuḥ śakty'pekṣaḥ ṣāḍguṇyaṃ upayuñjīta
07.3.02 samajyāyobhyāṃ sandhīyeta, hīnena vigṛhṇīyāt
07.3.03 vigṛhīto hi jyāyasā hastinā pādayuddhaṃ ivābhyupaiti
07.3.04 samena cāmaṃ pātraṃ āmenāhataṃ iva ubhayataḥ kṣayaṃ karoti
07.3.05 kumbhena ivāśmā hīnena ekāntasiddhiṃ avāpnoti
07.3.06 jyāyāṃścenna sandhiṃ icched daṇḍa upanatavṛttaṃ ābalīyasaṃ vā yogaṃ ātiṣṭhet
07.3.07 samaścenna sandhiṃ icched yāvanmātraṃ apakuryāt tāvanmātraṃ asya pratyapakuryāt
07.3.08 tejo hi sandhānakāraṇam
07.3.09 nātaptaṃ lohaṃ lohena sandhatta iti
07.3.10 hīnaścet sarvatrānupraṇataḥ tiṣṭhet sandhiṃ upeyāt
07.3.11 āraṇyo'gniriva hi duḥkhāmarṣajaṃ tejo vikramayati
07.3.12 maṇḍalasya cānugrāhyo bhavati
07.3.13 saṃhitaścet paraprakṛtayo lubdhakṣīṇāpacaritāḥ pratyādānabhayād vā na upagacchanti iti paśyedd hīno'pi vigṛhṇīyāt
07.3.14 vigṛhītaścet paraprakṛtayo lubdhakṣīṇāpacaritā vigraha udvignā vā māṃ na upagacchanti iti paśyej jyāyān api sandhīyeta, vigraha udvegaṃ vā śamayet
07.3.15 vyasanayaugapadye'pi guruvyasano'smi, laghuvyasanaḥ paraḥ sukhena pratikṛtya vyasanaṃ ātmano'bhiyuñjyād iti paśyej jyāyān api sandhīyeta
07.3.16 sandhivigrahayoścet parakarśanaṃ ātma upacayaṃ vā nābhipaśyej jyāyān apyāsīta
07.3.17 paravyasanaṃ apratikāryaṃ cet paśyedd hīno'pyabhiyāyāt
07.3.18 apratikāryāsannavyasano vā jyāyān api saṃśrayeta
07.3.19 sandhinā ekato vigraheṇa ekataścet kāryasiddhiṃ paśyej jyāyān api dvaidhībhūtaḥ tiṣṭhet
07.3.20 evaṃ samasya ṣāḍguṇya upayogaḥ
07.3.21 tatra tu prativiśeṣaḥ
07.3.22ab pravṛttacakreṇākrānto rājñā balavatā'balaḥ ।
07.3.22chd sandhinā upanamet tūrṇaṃ kośadaṇḍātmabhūmibhiḥ
07.3.23ab svayaṃ saṅkhyātadaṇḍena daṇḍasya vibhavena vā ।
07.3.23chd upasthātavyaṃ ityeṣa sandhirātmāmiṣo mataḥ
07.3.24ab senāpatikumārābhyāṃ upasthātavyaṃ ityayam ।
07.3.24chd puruṣāntarasandhiḥ syānnātmanā ityātmarakṣaṇaḥ
07.3.25ab ekenānyatra yātavyaṃ svayaṃ daṇḍena vā ityayam ।
07.3.25chd adṛṣṭapuruṣaḥ sandhirdaṇḍamukhyātmarakṣaṇaḥ
07.3.26ab mukhyastrībandhanaṃ kuryāt pūrvayoḥ paścime tvarim ।
07.3.26chd sādhayed gūḍhaṃ ityete daṇḍa upanatasandhayaḥ
07.3.27ab kośadānena śeṣāṇāṃ prakṛtīnāṃ vimokṣaṇam ।
07.3.27chd parikrayo bhavet sandhiḥ sa eva ca yathāsukham
07.3.28ab skandha upaneyo bahudhā jñeyaḥ sandhirupagrahaḥ ।
07.3.28chd niruddho deśakālābhyāṃ atyayaḥ syād upagrahaḥ
07.3.29ab viṣahyadānād āyatyāṃ kṣamaḥ strībandhanād api ।
07.3.29chd suvarṇasandhirviśvāsād ekībhāvagato bhavet
07.3.30ab viparītaḥ kapālaḥ syād atyādānābhibhāṣitaḥ ।
07.3.30chd pūrvayoḥ praṇayet kupyaṃ hasty'śvaṃ vā garānvitam
07.3.31ab tṛtīye praṇayed arthaṃ kathayan karmaṇāṃ kṣayam ।
07.3.31chd tiṣṭheccaturtha ityete kośa upanatasandhayaḥ
07.3.32ab bhūmy।ekadeśatyāgena śeṣaprakṛtirakṣaṇam ।
07.3.32chd ādiṣṭasandhiḥ tatra iṣṭo gūḍhastena upaghātinaḥ
07.3.33ab bhūmīnāṃ āttasārāṇāṃ mūlavarjaṃ praṇāmanam ।
07.3.33chd ucchinnasandhiḥ tatra iṣṭaḥ paravyasanakāṅkṣiṇaḥ
07.3.34ab phaladānena bhūmīnāṃ mokṣaṇaṃ syād avakrayaḥ ।
07.3.34chd phalātimukto bhūmibhyaḥ sandhiḥ sa paridūṣaṇaḥ
07.3.35ab kuryād avekṣaṇaṃ pūrvau paścimau tvābalīyasam ।
07.3.35chd ādāya phalaṃ ityete deśa upanatasandhayaḥ
07.3.36ab svakāryāṇāṃ vaśena ete deśe kāle ca bhāṣitāḥ ।
07.3.36chd ābalīyasikāḥ kāryāḥ trividhā hīnasandhayaḥ  (iti)
   Chapt .   vigṛhyāsanaṃ - sandhāyāsanaṃ - vigṛhyayānaṃ - sandhāyayānaṃ - sambhūyaprayāṇam
07.4.01 sandhivigrahayorāsanaṃ yānaṃ ca vyākhyātam
07.4.02 sthānaṃ āsanaṃ upekṣaṇaṃ ca ityāsanaparyāyāḥ
07.4.03 viśeṣaḥ tu - guṇa ekadeśe sthānaṃ, svavṛddhiprāpty'rthaṃ āsanaṃ, upāyānāṃ aprayoga upekṣaṇam
07.4.04 atisandhānakāmayorarivijigīṣvorupahantuṃ aśaktayorvigṛhyāsanaṃ sandhāya vā
07.4.05 yadā vā paśyet svadaṇḍairmitrāṭavīdaṇḍairvā samaṃ jyāyāṃsaṃ vā karśayituṃ utsahe iti tadā kṛtabāhyābhyantarakṛtyo vigṛhyāsīta
07.4.06 yadā vā paśyet utsāhayuktā me prakṛtayaḥ saṃhatā vivṛddhāḥ svakarmāṇyavyāhatāścariṣyanti parasya vā karmāṇyupahaniṣyanti iti tadā vigṛhyāsīta
07.4.07a yadā vā paśyet parasyāpacaritāḥ kṣīṇā lubdhāḥ svacakrastenāṭavīvyathitā vā prakṛtayaḥ svayaṃ upajāpena vā māṃ eṣyanti, sampannā me vārttā, vipannā parasya, tasya prakṛtayo durbhikṣa upahatā māṃ eṣyanti; vipannā me vārttā, sampannā parasya, -
07.4.07b taṃ me prakṛtayo na gamiṣyanti, vigṛhya cāsya dhānyapaśuhiraṇyānyāhariṣyāmi, svapaṇya upaghātīni vā parapaṇyāni nivartayiṣyāmi, -
07.4.07ch paravaṇikpathād vā saravanti māṃ eṣyanti vigṛhīte, na itaraṃ, dūṣyāmitrāṭavīnigrahaṃ vā vigṛhīto na kariṣyati, taireva vā vigrahaṃ prāpsyati, -
07.4.07d mitraṃ me mitrabhāvyabhiprayāto bahv'lpakālaṃ tanukṣayavyayaṃ arthaṃ prāpsyati, guṇavatīṃ ādeyāṃ vā bhūmiṃ, -
07.4.07e sarvasandohena vā māṃ anādṛtya prayātukāmaḥ kathaṃ na yāyād iti paravṛddhipratighātārthaṃ pratāpārthaṃ ca vigṛhyāsīta
07.4.08 taṃ eva hi pratyāvṛtto grasate ityācāryāḥ
07.4.09 na iti kauṭilyaḥ
07.4.10 karśanamātraṃ asya kuryād avyasaninaḥ, paravṛddhyā tu vṛddhaḥ samucchedanam
07.4.11 evaṃ parasya yātavyo'smai sāhāyyaṃ avinaṣṭaḥ prayacchet
07.4.12 tasmāt sarvasandohaprakṛtaṃ vigṛhyāsīta
07.4.13 vigṛhyāsanahetuprātilomye sandhāyāsīta
07.4.14 vigṛhyāsanahetubhirabhyuccitaḥ sarvasandohavarjaṃ vigṛhya yāyāt
07.4.15 yadā vā paśyet vyasanī paraḥ, prakṛtivyasanaṃ vā'sya śīṣaprakṛtibhirapratikāryaṃ, svacakrapīḍitā viraktā vā'sya prakṛtayaḥ karśitā nirutsāhāḥ parasparād vā bhinnāḥ śakyā lobhayituṃ, agny।udakavyādhimarakadurbhikṣanimittaṃ kṣīṇayugyapuruṣanicayarakṣāvidhānaḥ paraḥ iti tadā vigṛhya yāyāt
07.4.16 yadā vā paśyet mitraṃ ākrandaśca me śūravṛddhānuraktaprakṛtiḥ, viparītaprakṛtiḥ paraḥ pārṣṇigrāhaścāsāraśca, śakṣyāmi mitreṇāsāraṃ ākrandena pārṣṇigrāhaṃ vā vigṛhya yātum iti tadā vigṛhya yāyāt
07.4.17 yadā vā phalaṃ ekahāryaṃ alpakālaṃ paśyet tadā pārṣṇigrāhāsārābhyāṃ vigṛhya yāyāt
07.4.18 viparyaye sandhāya yāyāt
07.4.19 yadā vā paśyet na śakyaṃ ekena yātuṃ avaśyaṃ ca yātavyam iti tadā samahīnajyāyobhiḥ sāmavāyikaiḥ sambhūya yāyād, ekatra nirdiṣṭenāṃśena, anekatrānirdiṣṭenāṃśena
07.4.20 teṣāṃ asamavāye daṇḍaṃ anyatamasmānniviṣṭāṃśena yāceta
07.4.21 sambhūyābhigamanena vā nirviśyeta, dhruve lābhe nirdiṣṭenāṃśena, adhruve lābhāṃśena
07.4.22ab aṃśo daṇḍasamaḥ pūrvaḥ prayāsasama uttamaḥ ।
07.4.22chd vilopo vā yathālābhaṃ prakṣepasama eva vā  (iti)
   Chapt .   yātavyāmitrayorabhigrahacintāḥ - kṣayalobhavirāgahetavaḥ prakṛtīnāṃ - sāmavāyikaviparimarśaḥ
07.5.01 tulyasāmantavyasane yātavyaṃ amitraṃ vā ityamitraṃ abhiyāyāt, tatsiddhau yātavyam
07.5.02 amitrasiddhau hi yātavyaḥ sāhāyyaṃ dadyānnāmitro yātavyasiddhau
07.5.03 guruvyasanaṃ yātavyaṃ laghuvyasanaṃ amitraṃ vā iti guruvyasanaṃ saukaryato yāyād ityācāryāḥ
07.5.04 na iti kauṭilyaḥ
07.5.05 laghuvyasanaṃ amitraṃ yāyāt
07.5.06 laghvapi hi vyasanaṃ abhiyuktasya kṛcchraṃ bhavati
07.5.07 satyaṃ gurvapi gurutaraṃ bhavati
07.5.08 anabhiyuktaḥ tu laghuvyasanaḥ sukhena vyasanaṃ pratikṛtyāmitro yātavyaṃ abhisaret, pārṣṇiṃ vā gṛhṇīyāt
07.5.09 yātavyayaugapadye guruvyasanaṃ nyāyavṛttiṃ laghuvyasanaṃ anyāyavṛttiṃ viraktaprakṛtiṃ vā iti viraktaprakṛtiṃ yāyāt
07.5.10 guruvyasanaṃ nyāyavṛttiṃ abhiyuktaṃ prakṛtayo'nugṛhṇanti, laghuvyasanaṃ anyāyavṛttiṃ upekṣante, viraktā balavantaṃ apyucchindanti
07.5.11 tasmād viraktaprakṛtiṃ eva yāyāt
07.5.12 kṣīṇalubdhaprakṛtiṃ apacaritaprakṛtiṃ vā iti kṣīṇalubdhaprakṛtiṃ yāyāt, kṣīṇalubdhā hi prakṛtayaḥ sukhena upajāpaṃ pīḍāṃ vā upagacchanti, nāpacaritāḥ pradhānāvagrahasādhyāḥ ityācāryāḥ
07.5.13 na iti kauṭilyaḥ
07.5.14 kṣīṇalubdhā hi prakṛtayo bhartari snigdhā bhartṛhite tiṣṭhanti, upajāpaṃ vā visaṃvādayanti, anurāge sārvaguṇyaṃ iti
07.5.15 tasmād apacaritaprakṛtiṃ eva yāyāt
07.5.16 balavantaṃ anyāyavṛttiṃ durbalaṃ vā nyāyavṛttiṃ iti balavantaṃ anyāyavṛttiṃ yāyāt
07.5.17 balavantaṃ anyāyavṛttiṃ abhiyuktaṃ prakṛtayo nānugṛhṇanti, niṣpātayanti, amitraṃ vā'sya bhajante
07.5.18 durbalaṃ tu nyāyavṛttiṃ abhiyuktaṃ prakṛtayaḥ parigṛhṇanti, anuniṣpatanti vā
07.5.19ab avakṣepeṇa hi satāṃ asatāṃ pragraheṇa ca ।
07.5.19chd abhūtānāṃ ca hiṃsānāṃ adharmyāṇāṃ pravartanaiḥ
07.5.20ab ucitānāṃ caritrāṇāṃ dharmiṣṭhānāṃ nivartanaiḥ ।
07.5.20chd adharmasya prasaṅgena dharmasyāvagraheṇa ca
07.5.21ab akāryāṇāṃ ca karaṇaiḥ kāryāṇāṃ ca praṇāśanaiḥ ।
07.5.21chd apradānaiśca deyānāṃ adeyānāṃ ca sādhanaiḥ
07.5.22ab adaṇḍanaiśca daṇḍyānāṃ adaṇḍyānāṃ ca daṇḍanaiḥ ।
07.5.22chd agrāhyāṇāṃ upagrāhairgrāhyāṇāṃ cānabhigrahaiḥ
07.5.23ab anarthyānāṃ ca karaṇairarthyānāṃ ca vighātanaiḥ ।
07.5.23chd arakṣaṇaiśca corebhyaḥ svayaṃ ca parimoṣaṇaiḥ
07.5.24ab pātaiḥ puruṣakārāṇāṃ karmaṇāṃ guṇadūṣaṇaiḥ ।
07.5.24chd upaghātaiḥ pradhānānāṃ mānyānāṃ cāvamānanaiḥ
07.5.25ab virodhanaiśca vṛddhānāṃ vaiṣamyeṇānṛtena ca ।
07.5.25chd kṛtasyāpratikāreṇa sthitasyākaraṇena ca
07.5.26ab rājñaḥ pramādālasyābhyāṃ yogakṣemavadhena vā ।
07.5.26chd prakṛtīnāṃ kṣayo lobho vairāgyaṃ ca upajāyate
07.5.27ab kṣīṇāḥ prakṛtayo lobhaṃ lubdhā yānti virāgatām ।
07.5.27chd viraktā yāntyamitraṃ vā bhartāraṃ ghnanti vā svayam
07.5.28 tasmāt prakṛtīnāṃ kṣayalobhavirāgakāraṇāni na utpādayet, utpannāni vā sadyaḥ pratikurvīta
07.5.29 kṣīṇā lubdhā viraktā vā prakṛtaya iti
07.5.30 kṣīṇāḥ pīḍana ucchedanabhayāt sadyaḥ sandhiṃ yuddhaṃ niṣpatanaṃ vā rocayante
07.5.31 lubdhā lobhenāsantuṣṭāḥ para upajāpaṃ lipsante
07.5.32 viraktāḥ parābhiyogaṃ abhyuttiṣṭhante
07.5.33 tāsāṃ hiraṇyadhānyakṣayaḥ sarva upaghātī kṛcchrapratīkāraśca, yugyapuruṣakṣayo hiraṇyadhānyasādhyaḥ
07.5.34 lobha aikadeśiko mukhyāyattaḥ parārtheṣu śakyaḥ pratihantuṃ ādātuṃ vā
07.5.35 virāgaḥ pradhānāvagrahasādhyaḥ
07.5.36 niṣpradhānā hi prakṛtayo bhogyā bhavantyanupajāpyāścānyeṣāṃ, anāpatsahāḥ tu
07.5.37 prakṛtimukhyapragrahaiḥ tu bahudhā bhinnā guptā bhavantyāpatsahāśca
07.5.38 sāmavāyikānāṃ api sandhivigrahakāraṇānyavekṣya śaktiśaucayuktaiḥ sambhūya yāyāt
07.5.39 śaktimān hi pārṣṇigrahaṇe yātrāsāhāyyadāne vā śaktaḥ, śuciḥ siddhau cāsiddhau ca yathāsthitakārī iti
07.5.40 teṣāṃ jyāyasā ekena dvābhyāṃ samābhyāṃ vā sambhūya yātavyaṃ iti dvābhyāṃ samābhyāṃ śreyaḥ
07.5.41 jyāyasā hyavagṛhītaścarati, samābhyāṃ atisandhānādhikye vā
07.5.42 tau hi sukhau bhedayituṃ, duṣṭaśca eko dvābhyāṃ niyantuṃ bheda upagrahaṃ ca upagantuṃ iti
07.5.43 samena ekena dvābhyāṃ hīnābhyāṃ vā iti dvābhyāṃ hīnābhyāṃ śreyaḥ
07.5.44 tau hi dvikāryasādhakau vaśyau ca bhavataḥ
07.5.45ab kāryasiddhau tu - kṛtārthāj jyāyaso gūḍhaḥ sāpadeśaṃ apasravet ।
07.5.45chd aśuceḥ śucivṛttāt tu pratīkṣetā visarjanāt
07.5.46ab sattrād apasared yattaḥ kalatraṃ apanīya vā ।
07.5.46chd samād api hi labdhārthād viśvaḥ tasya bhayaṃ bhavet
07.5.47ab jyāyastve cāpi labdhārthaḥ samo'pi parikalpate ।
07.5.47chd abhyuccitaścāviśvāsyo vṛddhiścittavikāriṇī
07.5.48ab viśiṣṭād alpaṃ apyaṃśaṃ labdhvā tuṣṭamukho vrajet ।
07.5.48chd anaṃśo vā tato'syāṅke prahṛtya dviguṇaṃ haret
07.5.49ab kṛtārthaḥ tu svayaṃ netā visṛjet sāmavāyikān ।
07.5.49chd api jīyeta na jayen maṇḍala iṣṭaḥ tathā bhavet  (iti)
   Chapt .   saṃhitaprayāṇikaṃ - paripaṇitāparipaṇitāpasṛtāḥ sandhayaḥ
07.6.01 vijigīṣurdvitīyāṃ prakṛtiṃ evaṃ atisandadhyāt
07.6.02 sāmantaṃ saṃhitaprayāṇe yojayet tvaṃ ito yāhi, ahaṃ ito yāsyāmi, samāno lābhaḥ iti
07.6.03 lābhasāmye sandhiḥ, vaiṣamye vikramaḥ
07.6.04 sandhiḥ paripaṇitaścāparipaṇitaśca
07.6.05 tvaṃ etaṃ deśaṃ yāhi, ahaṃ imaṃ deśaṃ yāsyāmi iti paripaṇitadeśaḥ
07.6.06 tvaṃ etāvantaṃ kālaṃ ceṣṭasva, ahaṃ etāvantaṃ kālaṃ ceṣṭiṣye iti paripaṇitakālaḥ
07.6.07 tvaṃ etāvatkāryaṃ sādhaya, ahaṃ idaṃ kāryaṃ sādhayiṣyāmi iti paripaṇitārthaḥ
07.6.08 yadi vā manyeta śailavananadīdurgaṃ aṭavīvyavahitaṃ chinnadhānyapuruṣavīvadhāsāraṃ ayavasa indhana udakaṃ avijñātaṃ prakṛṣṭaṃ anyabhāvadeśīyaṃ vā sainyavyāyāmānāṃ alabdhabhaumaṃ vā deśaṃ paro yāsyati, viparītaṃ aham ityetasmin viśeṣe paripaṇitadeśaṃ sandhiṃ upeyāt
07.6.09 yadi vā manyeta pravarṣa uṣṇaśītaṃ ativyādhiprāyaṃ upakṣīṇāhāra upabhogaṃ sainyavyāyāmānāṃ cāuparodhikaṃ kāryasādhanānāṃ ūnaṃ atiriktaṃ vā kālaṃ paraśceṣṭiṣyate, viparītaṃ aham ityetasmin viśeṣe paripaṇitakālaṃ sandhiṃ upeyāt
07.6.10 yadi vā manyeta pratyādeyaṃ prakṛtikopakaṃ dīrghakālaṃ mahākṣayavyayaṃ alpaṃ anarthānubandhaṃ akalyaṃ adharmyaṃ madhyama udāsīnaviruddhaṃ mitra upaghātakaṃ vā kāryaṃ paraḥ sādhayiṣyati, viparītaṃ aham ityetasmin viśeṣe paripaṇitārthaṃ sandhiṃ upeyāt
07.6.11 evaṃ deśakālayoḥ kālakāryayordeśakāryayordeśakālakāryāṇāṃ cāvasthāpanāt saptavidhaḥ paripaṇitaḥ
07.6.12 tasmin prāg evārabhya pratiṣṭhāpya ca svakarmāṇi parakarmasu vikrameta
07.6.13 vyasanatvarāvamānālasyayuktaṃ ajñaṃ vā śatruṃ atisandhātukāmo deśakālakāryāṇāṃ anavasthāpanāt saṃhitau svaḥ iti sandhiviśvāsena paracchidraṃ āsādya prahared ityaparipaṇitaḥ
07.6.14 tatra etad bhavati
07.6.15ab sāmantena eva sāmantaṃ vidvān āyojya vigrahe ।
07.6.15chd tato'nyasya hared bhūmiṃ chittvā pakṣaṃ samantataḥ
07.6.16 sandherakṛtacikīrṣā kṛtaśleṣaṇaṃ kṛtavidūṣaṇaṃ avaśīrṇakriyā ca
07.6.17 vikramasya prakāśayuddhaṃ kūṭayuddhaṃ tūṣṇīṃyuddham
07.6.18 iti sandhivikramau
07.6.19 apūrvasya sandheḥ sānubandhaiḥ sāmādibhiḥ paryeṣaṇaṃ samahīnajyāyasāṃ ca yathābalaṃ avasthāpanaṃ akṛtacikīrṣā
07.6.20 kṛtasya priyahitābhyāṃ ubhayataḥ paripālanaṃ yathāsambhāṣitasya ca nibandhanasyānuvartanaṃ rakṣaṇaṃ ca kathaṃ parasmānna bhidyeta iti kṛtaśleṣaṇam
07.6.21 parasyāpasandheyatāṃ dūṣyātisandhānena sthāpayitvā vyatikramaḥ kṛtavidūṣaṇam
07.6.22 bhṛtyena mitreṇa vā doṣāpasṛtena pratisandhānaṃ avaśīrṇakriyā
07.6.23 tasyāṃ gatāgataścaturvidhaḥ - kāraṇād gatāgato, viparītaḥ, kāraṇād gato'kāraṇād āgato, viparītaśca iti
07.6.24 svāmino doṣeṇa gato guṇenāgataḥ parasya guṇena gato doṣeṇāgata iti kāraṇād gatāgataḥ sandheyaḥ
07.6.25 svadoṣeṇa gatāgato guṇaṃ ubhayoḥ parityajya akāraṇād gatāgataḥ calabuddhirasandheyaḥ
07.6.26 svāmino doṣeṇa gataḥ parasmāt svadoṣeṇāgata iti kāraṇād gato'kāraṇād āgataḥ tarkayitavyaḥ paraprayuktaḥ svena vā doṣeṇāpakartukāmaḥ, parasya ucchettāraṃ amitraṃ me jñātvā pratighātabhayād āgataḥ, paraṃ vā māṃ ucchettukāmaṃ parityajyānṛśaṃsyād āgataḥ iti
07.6.27 jñātvā kalyāṇabuddhiṃ pūjayed, anyathābuddhiṃ apakṛṣṭaṃ vāsayet
07.6.28 svadoṣeṇa gataḥ paradoṣeṇāgata ityakāraṇād gataḥ kāraṇād āgataḥ tarkayitavyaḥ  chidraṃ me pūrayiṣyati, ucito'yaṃ asya vāsaḥ, paratrāsya jano na ramate, mitrairme saṃhitaḥ, śatrubhirvigṛhītaḥ, lubdhakrūrād āvignaḥ śatrusaṃhitād vā parasmāt iti
07.6.29 jñātvā yathābuddhyavasthāpayitavyaḥ
07.6.30 kṛtapraṇāśaḥ śaktihānirvidyāpaṇyatvaṃ āśānirvedo deśalaulyaṃ aviśvāso balavadvigraho vā parityāgasthānam ityācāryāḥ
07.6.31 bhayaṃ avṛttiramarṣa iti kauṭilyaḥ
07.6.32 ihāpakārī tyājyaḥ, parāpakārī sandheyaḥ, ubhayāpakārī tarkayitavya iti samānam
07.6.33 asandheyena tvavaśyaṃ sandhātavye yataḥ prabhāvaḥ tataḥ pratividadhyāt
07.6.34ab sa upakāraṃ vyavahitaṃ guptaṃ āyuḥkṣayād iti ।
07.6.34chd vāsayed aripakṣīyaṃ avaśīrṇakriyāvidhau
07.6.35ab vikramayed bhartari vā siddhaṃ vā daṇḍacāriṇam
07.6.35chd kuryād amitrāṭavīṣu pratyante vā'nyataḥ kṣipet
07.6.36ab paṇyaṃ kuryād asiddhaṃ vā siddhaṃ vā tena saṃvṛtam
07.6.36chd tasya eva doṣeṇādūṣya parasandheyakāraṇāt
07.6.37ab atha vā śamayed enaṃ āyaty'rthaṃ upāṃśunā
07.6.37chd āyatyāṃ ca vadhaprepsuṃ dṛṣṭvā hanyād gatāgatam
07.6.38ab arito'bhyāgato doṣaḥ śatrusaṃvāsakāritaḥ
07.6.38chd sarpasaṃvāsadharmitvānnitya udvegena dūṣitaḥ
07.6.39ab jāyate plakṣabījāśāt kapotād iva śālmaleḥ
07.6.39chd udvegajanano nityaṃ paścād api bhayāvahaḥ
07.6.40ab prakāśayuddhaṃ nirdiṣṭe deśe kāle ca vikramaḥ
07.6.40chd vibhīṣaṇaṃ avaskandaḥ pramādavyasanārdanam
07.6.41ab ekatra tyāgaghātau ca kūṭayuddhasya mātṛkā
07.6.41chd yogagūḍha upajāpārthaṃ tūṣṇīṃyuddhasya lakṣaṇam  (iti)
   Chapt .   dvaidhībhāvikāḥ sandhivikramāḥ
07.7.01 vijigīṣurdvitīyāṃ prakṛtiṃ evaṃ upagṛhṇīyāt
07.7.02 sāmantaṃ sāmantena sambhūya yāyāt, yadi vā manyeta pārṣṇiṃ me na grahīṣyati, pārṣṇigrāhaṃ vārayiṣyati, yātavyaṃ nābhisariṣyati, baladvaiguṇyaṃ me bhaviṣyati, vīvadhāsārau me pravartayiṣyati, parasya vārayiṣyati, bahv।ābādhe me pathi kaṇṭakān mardayiṣyati, durgāṭavy'pasāreṣu daṇḍena cariṣyati, yātavyaṃ aviṣahye doṣe sandhau vā
 sthāpayiṣyati, labdhalābhāṃśo vā śatrūn anyān me viśvāsayiṣyati iti
07.7.03 dvaidhībhūto vā kośena daṇḍaṃ daṇḍena kośaṃ sāmantānāṃ anyatamāllipseta
07.7.04 teṣāṃ jyāyaso'dhikenāṃśena samāt samena hīnādd hīnena iti samasandhiḥ
07.7.05 viparyaye viṣamasandhiḥ
07.7.06 tayorviśeṣalābhād atisandhiḥ
07.7.07 vyasaninaṃ apāyasthāne saktaṃ anarthinaṃ vā jyāyāṃsaṃ hīno balasamena lābhena paṇeta
07.7.08 paṇitaḥ tasyāpakārasamartho vikrameta, anyathā sandadhyāt
07.7.09 evambhūto vā hīnaśaktipratāpapūraṇārthaṃ sambhāvyārthābhisārī mūlapārṣṇitrāṇārthaṃ vā jyāyāṃsaṃ hīno balasamād viśiṣṭena lābhena paṇeta
07.7.10 paṇitaḥ kalyāṇabuddhiṃ anugṛhṇīyāt, anyathā vikrameta
07.7.11 jātavyasanaprakṛtirandhraṃ upasthitānarthaṃ vā jyāyāṃsaṃ hīno durgamitrapratiṣṭabdho vā hrasvaṃ adhvānaṃ yātukāmaḥ śatruṃ ayuddhaṃ ekāntasiddhiṃ vā lābhaṃ ādātukāmo balasamādd hīnena lābhena paṇeta
07.7.12 paṇitaḥ tasyāpakārasamartho vikrameta, anyathā sandadhyāt
07.7.13 arandhravyasano vā jyāyān dur।ārabdhakarmāṇaṃ bhūyaḥ kṣayavyayābhyāṃ yoktukāmo dūṣyadaṇḍaṃ pravāsayitukāmo dūṣyadaṇḍaṃ āvāhayitukāmo vā pīḍanīyaṃ ucchedanīyaṃ vā hīnena vyathayitukāmaḥ sandhipradhāno vā kalyāṇabuddhirhīnaṃ lābhaṃ pratigṛhṇīyāt
07.7.14 kalyāṇabuddhinā sambhūyārthaṃ lipseta, anyathā vikrameta
07.7.15 evaṃ samaḥ samaṃ atisandadhyād anugṛhṇīyād vā
07.7.16 parānīkasya pratyanīkaṃ mitrāṭavīnāṃ vā, śatrorvibhūmīnāṃ deśikaṃ mūlapārṣṇitrāṇārthaṃ vā samo balasamena lābhena paṇeta
07.7.17 paṇitaḥ kalyāṇabuddhiṃ anugṛhṇīyāt, anyathā vikrameta
07.7.18 jātavyasanaprakṛtirandhraṃ anekaviruddhaṃ anyato labhamāno vā samo balasamādd hīnena lābhena paṇeta
07.7.19 paṇitaḥ tasyāpakārasamartho vikrameta, anyathā sandadhyāt
07.7.20 evambhūto vā samaḥ sāmantāyattakāryaḥ kartavyabalo vā balasamād viśiṣṭena lābhena paṇeta
07.7.21 paṇitaḥ kalyāṇabuddhiṃ anugṛhṇīyāt anyathā vikrameta
07.7.22 jātavyasanaprakṛtirandhraṃ abhihantukāmaḥ sv।ārabdhaṃ ekāntasiddhiṃ vā'sya karma upahantukāmo mūle yātrāyāṃ vā prahartukāmo yātavyādbhūyo labhamāno vā jyāyāṃsaṃ hīnaṃ samaṃ vā bhūyo yāceta
07.7.23 bhūyo vā yācitaḥ svabalarakṣā'rthaṃ durdharṣaṃ anyadurgaṃ āsāraṃ aṭavīṃ vā paradaṇḍena marditukāmaḥ prakṛṣṭe'dhvani kāle vā paradaṇḍaṃ kṣayavyayābhyāṃ yoktukāmaḥ paradaṇḍena vā vivṛddhaḥ taṃ eva ucchettukāmaḥ paradaṇḍaṃ ādātukāmo vā bhūyo dadyāt
07.7.24 jyāyān vā hīnaṃ yātavyāpadeśena haste kartukāmaḥ paraṃ ucchidya vā taṃ eva ucchettukāmaḥ, tyāgaṃ vā kṛtvā pratyādātukāmo balasamād viśiṣṭena lābhena paṇeta
07.7.25 paṇitaḥ tasyāpakārasamartho vikrameta, anyathā sandadhyāt
07.7.26 yātavyasaṃhito vā tiṣṭhet, dūṣyāmitrāṭavīdaṇḍaṃ vā'smai dadyāt
07.7.27 jātavyasanaprakṛtirandhro vā jyāyān hīnaṃ balasamena lābhena paṇeta
07.7.28 paṇitaḥ tasyāpakārasamartho vikrameta, anyathā sandadhyāt
07.7.29 evambhūtaṃ hīnaṃ jyāyān balasamādd hīnena lābhena paṇeta
07.7.30 paṇitaḥ tasyāpakārasamartho vikrameta, anyathā sandadhyāt
07.7.31ab ādau budhyeta paṇitaḥ paṇamānaśca kāraṇam
07.7.31chd tato vitarkya ubhayato yataḥ śreyaśtato vrajet  (iti)
   Chapt .   yātavyavṛttiḥ - anugrāhyamitraviśeṣāḥ
07.8.01 yātavyo'bhiyāsyamānaḥ sandhikāraṇaṃ ādātukāmo vihantukāmo vā sāmavāyikānāṃ anyatamaṃ lābhadvaiguṇyena paṇeta
07.8.02 paṇamānaḥ kṣayavyayapravāsapratyavāyapara upakāraśarīrābādhāṃścāsya varṇayet
07.8.03 pratipannaṃ arthena yojayet
07.8.04 vairaṃ vā parairgrāhayitvā visaṃvādayet
07.8.05 durārabdhakarmāṇaṃ bhūyaḥ kṣayavyayābhyāṃ yoktukāmaḥ sv।ārabdhāṃ vā yātrāsiddhiṃ vighātayitukāmo mūle yātrāyāṃ vā prahartukāmo yātavyasaṃhitaḥ punaryācitukāmaḥ pratyutpannārthakṛcchraḥ tasminn aviśvasto vā tadātve lābhaṃ alpaṃ icchet, āyatyāṃ prabhūtam
07.8.06 mitra upakāraṃ amitra upaghātaṃ arthānubandhaṃ avekṣamāṇaḥ pūrva upakārakaṃ kārayitukāmo bhūyaḥ tadātve mahāntaṃ lābhaṃ utsṛjyāyatyāṃ alpaṃ icchet
07.8.07 dūṣyāmitrābhyāṃ mūlahareṇa vā jyāyasā vigṛhītaṃ trātukāmaḥ tathāvidhaṃ upakāraṃ kārayitukāmaḥ sambandhāvekṣī vā tadātve cāyatyāṃ ca lābhaṃ na pratigṛhṇīyāt
07.8.08 kṛtasandhiratikramitukāmaḥ parasya prakṛtikarśanaṃ mitrāmitrasandhiviśleṣaṇaṃ vā kartukāmaḥ parābhiyogātśaṅkamāno lābhaṃ aprāptaṃ adhikaṃ vā yāceta
07.8.09 taṃ itaraḥ tadātve cāyatyāṃ ca kramaṃ avekṣeta
07.8.10 tena pūrve vyākhyātāḥ
07.8.11 arivijigīṣvoḥ tu svaṃ svaṃ mitraṃ anugṛhṇatoḥ śakyakalyabhavyārambhisthirakarmānuraktaprakṛtibhyo viśeṣaḥ
07.8.12 śakyārambhī viṣahyaṃ karmārabhate, kalyārambhī nirdoṣaṃ, bhavyārambhī kalyāṇa udayam
07.8.13 sthirakarmā nāsamāpya karma uparamate
07.8.14 anuraktaprakṛtiḥ susahāyatvād alpenāpyanugraheṇa kāryaṃ sādhayati
07.8.15 ta ete kṛtārthāḥ sukhena prabhūtaṃ ca upakurvanti
07.8.16 ataḥ pratilomā nānugrāhyāḥ
07.8.17 tayorekapuruṣānugrahe yo mitraṃ mitrataraṃ vā'nugṛhṇāti so'tisandhatte
07.8.18 mitrād ātmavṛddhiṃ hi prāpnoti, kṣayavyayapravāsapara upakārān itaraḥ
07.8.19 kṛtārthaśca śatrurvaiguṇyaṃ eti
07.8.20 madhyamaṃ tvanugṛhṇatoryo madhyamaṃ mitraṃ mitrataraṃ vā'nugṛhṇāti so'tisandhatte
07.8.21 mitrād ātmavṛddhiṃ hi prāpnoti, kṣayavyayapravāsapara upakārān itaraḥ
07.8.22 madhyamaśced anugṛhīto viguṇaḥ syād amitro'tisandhatte
07.8.23 kṛtaprayāsaṃ hi madhyamāmitraṃ apasṛtaṃ ekārtha upagataṃ prāpnoti
07.8.24 tena udāsīnānugraho vyākhyātaḥ
07.8.25 madhyama udāsīnayorbalāṃśadāne yaḥ śūraṃ kṛtāstraṃ duḥkhasahaṃ anuraktaṃ vā daṇḍaṃ dadāti so'tisandhīyate
07.8.26 viparīto'tisandhatte
07.8.27 yatra tu daṇḍaḥ prahitaḥ taṃ vā cārthaṃ anyāṃśca sādhayati tatra maulabhṛtaśreṇīmitrāṭavībalānāṃ anyatamaṃ upalabdhadeśakālaṃ daṇḍaṃ dadyāt, amitrāṭavībalaṃ vā vyavahitadeśakālam
07.8.28 yaṃ tu manyeta kṛtārtho me daṇḍaṃ gṛhṇīyād, amitrāṭavy'bhūmy'nṛtuṣu vā vāsayed, aphalaṃ vā kuryād iti, daṇḍavyāsaṅgāpadeśena na enaṃ anugṛhṇīyāt
07.8.29 evaṃ avaśyaṃ tvanugrahītavye tatkālasahaṃ asmai daṇḍaṃ dadyāt
07.8.30 āsamāpteśca enaṃ vāsayed yodhayecca balavyasanebhyaśca rakṣet
07.8.31 kṛtārthācca sāpadeśaṃ apasrāvayet
07.8.32 dūṣyāmitrāṭavīdaṇḍaṃ vā'smai dadyāt
07.8.33 yātavyena vā sandhāya enaṃ atisandadhyāt
07.8.34ab same hi lābhe sandhiḥ syād viṣame vikramo mataḥ
07.8.34chd samahīnaviśiṣṭānāṃ ityuktāḥ sandhivikramāḥ  (iti)
   Chapt .   mitrahiraṇyabhūmikarmasandhayaḥ, tatra mitrasandhiḥ hiraṇyasandhiśca
07.9.01 saṃhitaprayāṇe mitrahiraṇyabhūmilābhānāṃ uttara uttaro lābhaḥ śreyān
07.9.02 mitrahiraṇye hi bhūmilābhād bhavataḥ, mitraṃ hiraṇyalābhāt
07.9.03 yo vā lābhaḥ siddhaḥ śeṣayoranyataraṃ sādhayati
07.9.04 tvaṃ cāhaṃ ca mitraṃ labhāvahe ityevaṃ।ādidḥ samasandhiḥ
07.9.05 tvaṃ mitram ityevaṃ।ādirviṣamasandhiḥ
07.9.06 tayorviśeṣalābhād atisandhiḥ
07.9.07 samasandhau tu yaḥ sampannaṃ mitraṃ mitrakṛcchre vā mitraṃ avāpnoti so'tisandhatte
07.9.08 āpadd hi sauhṛdasthairyaṃ utpādayati
07.9.09 mitrakṛcchre'pi nityaṃ avaśyaṃ anityaṃ vaśyaṃ vā iti nityaṃ avaśyaṃ śreyaḥ, tadd hi anupakurvad api nāpakaroti ityācāryāḥ
07.9.10 na iti kauṭilyaḥ
07.9.11 vaśyaṃ anityaṃ śreyaḥ
07.9.12 yāvad upakaroti tāvan mitraṃ bhavati, upakāralakṣaṇaṃ mitraṃ iti
07.9.13 vaśyayorapi mahābhogaṃ anityaṃ alpabhogaṃ vā nityaṃ iti mahābhogaṃ anityaṃ śreyaḥ, mahābhogaṃ anityaṃ alpakālena mahad।upakurvan mahānti vyayasthānāni pratikaroti ityācāryāḥ ॥

07.9.14 na iti kauṭilyaḥ
07.9.15 nityaṃ alpabhogaṃ śreyaḥ
07.9.16 mahābhogaṃ anityaṃ upakārabhayād apakrāmati, upakṛtya vā pratyādātuṃ īhate
07.9.17 nityaṃ alpabhogaṃ sātatyād alpaṃ upakurvan mahatā kālena mahad upakaroti
07.9.18 gurusamutthaṃ mahan mitraṃ laghusamutthaṃ alpaṃ vā iti gurusamutthaṃ mahan mitraṃ pratāpakaraṃ bhavati, yadā ca uttiṣṭhate tadā kāryaṃ sādhayati ityācāryāḥ
07.9.19 na iti kauṭilyaḥ
07.9.20 laghusamutthaṃ alpaṃ śreyaḥ
07.9.21 lagusamutthaṃ alpaṃ mitraṃ kāryakālaṃ nātipātayati daurbalyācca yathā iṣṭabhogyaṃ bhavati, na itarat prakṛṣṭabhaumam
07.9.22 vikṣiptasainyaṃ avaśyasainyaṃ vā iti vikṣiptaṃ sainyaṃ śakyaṃ pratisaṃhartuṃ vaśyatvād ityācāryāḥ
07.9.23 na iti kauṭilyaḥ
07.9.24 avaśyasainyaṃ śreyaḥ
07.9.25 avaśyaṃ hi śakyaṃ sāmādibhirvaśyaṃ kartuṃ, na itarat kāryavyāsaktaṃ pratisaṃhartum
07.9.26 puruṣabhogaṃ hiraṇyabhogaṃ vā mitraṃ iti puruṣabhogaṃ mitraṃ śreyaḥ, pruṣabhogaṃ mitraṃ pratāpakaraṃ bhavati, yadā ca uttiṣṭhate tadā kāryaṃ sādhayati ityācāryāḥ
07.9.27 na iti kauṭilyaḥ
07.9.28 hiraṇyabhogaṃ mitraṃ śreyaḥ
07.9.29 nityo hi hiraṇyena yogaḥ kadācid daṇḍena
07.9.30 daṇḍaśca hiraṇyenānye ca kāmāḥ prāpyanta iti
07.9.31 hiraṇyabhogaṃ bhūmibhogaṃ vā mitraṃ iti hiraṇyabhogaṃ gatimattvāt sarvavyayapratīkārakaram ityācāryāḥ
07.9.32 na iti kauṭilyaḥ
07.9.33 mitrahiraṇye hi bhūmilābhād bhavata ityuktaṃ purastād
07.9.34 tasmād bhūmibhogaṃ mitraṃ śreya iti
07.9.35 tulye puruṣabhoge vikramaḥ kleśasahatvaṃ anurāgaḥ sarvabalalābho vā mitrakulād viśeṣaḥ
07.9.36 tulye hiraṇyabhoge prārthitārthatā prābhūtyaṃ alpaprayasatā sātatyaṃ ca viśeṣaḥ
07.9.37 tatra etad bhavati
07.9.38ab nityaṃ vaśyaṃ laghu।utthānaṃ pitṛpaitāmahaṃ mahat ।
07.9.38chd advaidhyaṃ ca iti sampannaṃ mitraṃ ṣaḍguṇaṃ ucyate
07.9.39ab ṛte yad arthaṃ praṇayād rakṣyate yacca rakṣati ।
07.9.39chd pūrva upacitasambandhaṃ tan mitraṃ nityaṃ ucyate
07.9.40ab sarvacitramahābhogaṃ trividhaṃ vaśyaṃ ucyate ।
07.9.40chd ekatobhogyubhayataḥ sarvatobhogi cāparam
07.9.41ab ādātṛ vā dātr'pi vā jīvatyariṣu hiṃsayā ।
07.9.41chd mitraṃ nityaṃ avaśyaṃ taddurgāṭavy'pasāri ca
07.9.42ab anyato vigṛhītaṃ yallaghuvyasanaṃ eva vā ।
07.9.42chd sandhatte ca upakārāya tan mitraṃ vaśyaṃ adhruvam
07.9.43ab ekārthenātha sambaddhaṃ upakāryavikāri ca ।
07.9.43chd mitrabhāvi bhavatyetan mitraṃ advaidhyaṃ āpadi
07.9.44ab mitrabhāvād dhruvaṃ mitraṃ śatrusādhāraṇāccalam ।
07.9.44chd na kasyacid udāsīnaṃ dvayorubhayabhāvi tat
07.9.45ab vijigīṣoramitraṃ yan mitraṃ antardhitāṃ gatam ।
07.9.45chd upakāre'niviṣṭaṃ vā'śaktaṃ vā'nupakāri tat
07.9.46ab priyaṃ parasya vā rakṣyaṃ pūjyaṃ sambaddhaṃ eva vā ।
07.9.46chd anugṛhṇāti yan mitraṃ śatrusādhāraṇaṃ hi tat
07.9.47ab prakṛṣṭabhaumaṃ santuṣṭaṃ balavaccālasaṃ ca yat ।
07.9.47chd udāsīnaṃ bhavatyetad vyasanād avamānitam
07.9.48ab arernetuśca yad vṛddhiṃ daurbalyād anuvartate ।
07.9.48chd ubhayasyāpyavidviṣṭaṃ vidyād ubhayabhāvi tat
07.9.49ab kāraṇākāraṇadhvastaṃ kāraṇākāraṇāgatam ।
07.9.49chd yo mitraṃ samupekṣeta sa mṛtyuṃ upagūhati
07.9.50 kṣipraṃ alpo lābhaścirān mahān iti vā kṣipraṃ alpo lābhaḥ kāryadeśakālasaṃvādakaḥ śreyān ityācāryāḥ
07.9.51 na iti kauṭilyaḥ
07.9.52 cirād avinipātī bījasadharmā mahāmllābhaḥ śreyān, viparyaye pūrvaḥ
07.9.53ab evaṃ dṛṣṭvā dhruve lābhe lābhāṃśe ca guṇa udayam ।
07.9.53chd svārthasiddhiparo yāyāt saṃhitaḥ sāmavāyikaiḥ  (iti)
   Chapt .   mitrahiraṇyabhūmikarmasandhayaḥ, tatra bhūmisandhiḥ
07.10.01 tvaṃ cāhaṃ ca bhūmiṃ labhāvahe iti bhūmisandhiḥ
07.10.02 tayoryaḥ pratyupasthitārthaḥ sampannāṃ bhūmiṃ avāpnoti so'tisandhatte
07.10.03 tulye sampannālābhe yo balavantaṃ ākramya bhūmiṃ avāpnoti so'tisandhatte
07.10.04 bhūmilābhaṃ śatrukarśanaṃ pratāpaṃ ca hi prāpnoti
07.10.05 durbalādbhūmilābhe satyaṃ saukaryaṃ bhavati
07.10.06 durbala eva ca bhūmilābhaḥ, tatsāmantaśca mitraṃ amitrabhāvaṃ gacchati
07.10.07 tulye balīyastve yaḥ sthitaśatruṃ utpāṭya bhūmiṃ avāpnoti so'tisandhatte
07.10.08 durgāvāptirhi svabhūmirakṣaṇaṃ amitrāṭavīpratiṣedhaṃ ca karoti
07.10.09 calāmitrādbhūmilābhe śakyasāmantato viśeṣaḥ
07.10.10 durbalasāmantā hi kṣiprāpyāyanayogakṣemā bhavati
07.10.11 viparītā balavat sāmantā kośadaṇḍāvacchedanī ca bhūmirbhavati
07.10.12 sampannā nityāmitrā mandaguṇā vā bhūmiranityāmitrā iti sampannā nityāmitrā śreyasī bhūmiḥ sampannā hi kośadaṇḍau sampādayati, tau cāmitrapratighātakau ityācāryāḥ
07.10.13 na iti kauṭilyaḥ
07.10.14 nityāmitrālābhe bhūyān śatrulābho bhavati
07.10.15 nityaśca śatrurupakṛte cāpakṛte ca śatrureva bhavati, anityaḥ tu śatrurupakārād anapakārād vā śāmyati
07.10.16 yasyā hi bhūmerbahudurgāścoragaṇairmlecchāṭavībhirvā nityāvirahitāḥ pratyantāḥ sā nityāmitrā, viparyaye tvanityāmitrā
07.10.17 alpā pratyāsannā mahatī vyavahitā vā bhūmiriti alpā pratyāsannā śreyasī
07.10.18 sukhā hi prāptuṃ pālayituṃ abhisārayituṃ ca bhavati
07.10.19 viparītā vyavahitā
07.10.20 vyavahitayorapi daṇḍadhāraṇā''tmadhāraṇā vā bhūmiriti ātmadhāraṇā śreyasī
07.10.21 sā hi svasamutthābhyāṃ kośadaṇḍābhyāṃ dhāryate
07.10.22 viparītā daṇḍadhāraṇā daṇḍasthānam
07.10.23 bāliśāt prājñād vā bhūmilābha iti bāliśādbhūmilābhaḥ śreyān
07.10.24 suprāpyā'nupālyā hi bhavati, apratyādeyā ca
07.10.25 viparītā prājñād anuraktā
07.10.26 pīḍanīya ucchedanīyayorucchedanīyād bhūmilābhaḥ śreyān
07.10.27 ucchedanīyo hyanapāśrayo durbalāpāśrayo vā'bhiyuktaḥ kośadaṇḍāvādāyāpasartukāmaḥ prakṛtibhiḥ tyajyate, na pīḍanīyo durgamitrapratiṣṭabdhaḥ
07.10.28 durgapratiṣṭabdhayorapi sthalanadīdurgīyābhyāṃ sthaladurgīyād bhūmilābhaḥ śreyān
07.10.29 sthāleyaṃ hi surodhāvamardāvaskandaṃ anihśrāviśatru ca
07.10.30 nadīdurgaṃ tu dviguṇakleśakaraṃ, udakaṃ ca pātavyaṃ vṛttikaraṃ cāmitrasya
07.10.31 nadīparvatadurgīyābhyāṃ nadīdurgīyād bbhūmilābhaḥ śreyān
07.10.32 nadīdurgaṃ hi hastistambhasaṅkramasetubandhanaubhiḥ sādhyaṃ anityagāmbhīryaṃ avasrāvyudakaṃ ca
07.10.33 pārvataṃ tu sv।ārakṣaṃ duruparodhi kṛcchrārohaṇaṃ, bhagne ca ekasminna sarvavadhaḥ, śilāvṛkṣapramokṣaśca mahā'pakāriṇām
07.10.34 nimnasthalayodhibhyo nimnayodhibhyo bhūmilābhaḥ śreyān
07.10.35 nimnayodhino hyuparuddhadeśakālāḥ, sthalayodhinaḥ tu sarvadeśakālayodhinaḥ
07.10.36 khanakākāśayodhibhyaḥ khanakebhyo bhūmilābhaḥ śreyān
07.10.37 khanakā hi khātena śastreṇa ca ubhayathā yudhyante, śastreṇa evākāśayodhinaḥ
07.10.38ab evaṃvidhyebhyaḥ pṛthivīṃ labhamāno'rthaśāstravit ।
07.10.38chd saṃhitebhyaḥ parebhyaśca viśeṣaṃ adhigacchati  (iti)
   Chapt .   mitrahiraṇyabhūmikarmasaṃdhayaḥ - tatra anavasitasaṃdhiḥ
07.11.01 tvaṃ cāhaṃ ca śūnyaṃ niveśayāvahe ityanavasitasandhiḥ
07.11.02 tayoryaḥ pratyupasthitārtho yathā uktaguṇāṃ bhūmiṃ niveśayati so'tisandhatte
07.11.03 tatrāpi sthalaṃ audakaṃ vā iti mahataḥ sthalād alpaṃ audakaṃ śreyaḥ, sātatyād avasthitatvācca phalānām
07.11.04 sthalayorapi prabhūtapūrvāparasasyaṃ alpavarṣapākaṃ asaktārambhaṃ śreyaḥ
07.11.05 audakayorapi dhānyavāpaṃ adhānyavāpātśreyaḥ
07.11.06 tayoralpabahutve dhānyakāntād alpān mahad adhānyakāntaṃ śreyaḥ
07.11.07 mahatyavakāśe hi sthālyāścānūpyāścoṣadhayo bhavanti
07.11.08 durgādīni ca karmāṇi prabhūtyena kriyante
07.11.09 kṛtrimā hi bhūmiguṇāḥ
07.11.10 khanidhānyabhogayoḥ khanibhogaḥ kośakaraḥ, dhānyabhogaḥ kośakoṣṭhāgārakaraḥ
07.11.11 dhānyamūlā hi durgādīnāṃ karmaṇāṃ ārambhāḥ
07.11.12 mahāviṣayavikrayo vā khanibhogaḥ śreyān
07.11.13 dravyahastivanabhogayordravyavanabhogaḥ sarvakarmaṇāṃ yoniḥ prabhūtanidhānakṣamaśca, viparīto hastivanabhogaḥ ityācāryāḥ
07.11.14 na iti kauṭilyaḥ
07.11.15 śakyaṃ dravyavanaṃ anekaṃ anekasyāṃ bhūmau vāpayituṃ, na hastivanam
07.11.16 hastipradhāno hi parānīkavadha iti
07.11.17 vāristhalapathabhogayoranityo vāripathabhogaḥ, nityaḥ sthalapathabhogaḥ
07.11.18 bhinnamanuṣyā śreṇīmanuṣyā vā bhūmiriti bhinnamanuṣyā śreyasī
07.11.19 bhinnamanuṣyā bhogyā bhavati, anupajāpyā cānyeṣāṃ, anāpatsahā tu
07.11.20 viparītā śreṇīmanuṣyā, kope mahādoṣā
07.11.21 tasyāṃ cāturvarṇyaniveśe sarvabhogasahatvād avaravarṇaprāyā śreyasī, bāhulyād dhruvatvācca kṛṣyāḥ karṣakavatī, kṛṣyāścānyeṣāṃ cārambhāṇāṃ prayojakatvāt gorakṣakavatī, paṇyanicaya।ṛṇānugrahād āḍhyavaṇigvatī
07.11.22 bhūmiguṇānāṃ apāśrayaḥ śreyān
07.11.23 durgāpāśrayā puruṣāpāśrayā vā bhūmiriti puruṣāpāśrayā śreyasī
07.11.24 puruṣavad dhi rājyam
07.11.25 apuruṣā gaurvandhyeva kiṃ duhīta
07.11.26 mahākṣayavyayaniveśāṃ tu bhūmiṃ avāptukāmaḥ pūrvaṃ eva kretāraṃ paṇeta durbalaṃ arājabījinaṃ nirutsāhaṃ apakṣaṃ anyāyavṛttiṃ vyasaninaṃ daivapramāṇaṃ yatkiñcanakāriṇaṃ vā
07.11.27 mahākṣayavyayaniveśāyāṃ hi bhūmau durbalo rājabījī niviṣṭaḥ sagandhābhiḥ prakṛtibhiḥ saha kṣayavyayenāvasīdati
07.11.28 balavān arājabījī kṣayavyayabhayād asagandhābhiḥ prakṛtibhiḥ tyajyate
07.11.29 nirutsāhaḥ tu daṇḍavān api daṇḍasyāpraṇetā sadaṇḍaḥ kṣayavyayenāvabhajyate
07.11.30 kośavān apyapakṣaḥ kṣayavyayānugrahahīnatvānna kutaścit prāpnoti
07.11.31 anyāyavṛttirniviṣṭaṃ apyutthāpayet
07.11.32 sa kathaṃ aniviṣṭaṃ niveśayet
07.11.33 tena vyasanī vyākhyātaḥ
07.11.34 daivapramāṇo mānuṣahīno nirārambho vipannakarmārambho vā'vasīdati
07.11.35 yatkiñcanakārī na kiñcid āsādayati
07.11.36 sa ca eṣāṃ pāpiṣṭhatamo bhavati
07.11.37 yatkiñcid।ārabhamāṇo hi vijigīṣoḥ kadācicchidraṃ āsādayed ityācāryāḥ
07.11.38 yathā chidraṃ tathā vināśaṃ apyāsādayed iti kauṭilyaḥ
07.11.39 teṣāṃ alābhe yathā pārṣṇigrāha upagrahe vakṣyāmaḥ tathā bhūmiṃ avasthāpayet
07.11.40 ityabhihitasandhiḥ
07.11.41 guṇavatīṃ ādeyāṃ vā bhūmiṃ balavatā krayeṇa yācitaḥ sandhiṃ avasthāpya dadyāt
07.11.42 ityanibhṛtasandhiḥ
07.11.43 samena vā yācitaḥ kāraṇaṃ avekṣya dadyāt pratyādeyā me bhūmirvaśyā vā, anayā pratibaddhaḥ paro me vaśyo bhaviṣyati bhūmivikrayād vā mitrahiraṇyalābhaḥ kāryasāmarthyakaro me bhaviṣyati iti
07.11.44 tena hīnaḥ kretā vyākhyātaḥ
07.11.45ab evaṃ mitraṃ hiraṇyaṃ ca sajanāṃ ajanāṃ ca gām ।
07.11.45chd labhamāno'tisandhatte śāstravit sāmavāyikān  (iti)
   Chapt .   mitrahiraṇyabhūmikarmasaṃdhayaḥ, tatra karmasaṃdhiḥ
07.12.01 tvaṃ cāhaṃ ca durgaṃ kārayāvahe iti karmasandhiḥ
07.12.02 tayoryo daivakṛtaṃ aviṣahyaṃ alpavyayārambhaṃ durgaṃ kārayati so'tisandhatte
07.12.03 tatrāpi sthalanadīparvatadurgāṇāṃ uttara uttaraṃ śreyaḥ
07.12.04 setubandhayorapyāhārya udakāt saha udakaḥ śreyān
07.12.05 saha udakayorapi prabhūtavāpasthānaḥ śreyān
07.12.06 dravyavanayorapi yo mahatsāravaddravyāṭavīkaṃ viṣayānte nadīmātṛkaṃ dravyavanaṃ chedayati so'tisandhatte
07.12.07 nadīmātṛkaṃ hi sv।ājīvaṃ apāśrayaścāpadi bhavati
07.12.08 hastivanayorapi yo bahuśūramṛgaṃ durbalaprativeśaṃ'nantāvakleśi viṣayānte hastivanaṃ badhnāti so'tisandhatte
07.12.09 tatrāpi bahukuṇṭhālpaśūrayoḥ alpaśūraṃ śreyaḥ, śūreṣu hi yuddhaṃ, alpāḥ śūrā bahūn aśūrān bhañjanti, te bhagnāḥ svasainyāvaghātino bhavanti ityācāryāḥ
07.12.10 na iti kauṭilyaḥ
07.12.11 kuṇṭhā bahavaḥ śreyāṃsaḥ, skandhaviniyogād anekaṃ karma kurvāṇāḥ sveṣāṃ apāśrayo yuddhe, pareṣāṃ durdharṣā vibhīṣaṇāśca
07.12.12 bahuṣu hi kuṇṭheṣu vinayakarmaṇā śakyaṃ śauryaṃ ādhātuṃ, na tvevālpeṣu śūreṣu bahutvaṃ iti
07.12.13 khanyorapi yaḥ prabhūtasārāṃ adurgamārgāṃ alpavyayārambhāṃ khaniṃ khānayati, so'tisandhatte
07.12.14 tatrāpi mahāsāraṃ alpaṃ alpasāraṃ vā prabhūtaṃ iti mahāsāraṃ alpaṃ śreyaḥ, vajramaṇimuktāpravālahemarūpyadhāturhi prabhūtaṃ alpasāraṃ atyargheṇa grasate ityācāryāḥ
07.12.15 na iti kauṭilyaḥ
07.12.16 cirād alpo mahāsārasya kretā vidyate, prabhūtaḥ sātatyād alpasārasya
07.12.17 etena vaṇikpatho vyākhyātaḥ
07.12.18 tatrāpi vāristhalapathayorvāripathaḥ śreyān, alpavyayavyāyāmaḥ prabhūtapaṇya udayaśca ityācāryāḥ
07.12.19 na iti kauṭilyaḥ
07.12.20 samruddhagatirasārvakālikaḥ prakṛṣṭabhayayonirniṣpratīkāraśca vāripathaḥ, viparītaḥ sthalapathaḥ
07.12.21 vāripathe tu kūlasamyānapathayoḥ kūlapathaḥ paṇyapattanabāhulyātśreyān, nadīpatho vā, sātatyād viṣahyābādhatvācca
07.12.22 sthalapathe'pi haimavato dakṣiṇāpathātśreyān, hasty'śvagandhadantājinarūpyasuvarṇapaṇyāḥ sāravattarāḥ ityācāryāḥ
07.12.23 na iti kauṭilyaḥ
07.12.24 kambalājināśvapaṇyavarjāḥ śaṅkhavajramaṇimuktāsuvarṇapaṇyāśca prabhūtatarā dakṣiṇāpathe
07.12.25 dakṣiṇāpathe'pi bahukhaniḥ sārapaṇyaḥ prasiddhagatiralpavyayavyāyāmo vā vaṇikpathaḥ śreyān, prabhūtaviṣayo vā phalgupuṇyaḥ
07.12.26 tena pūrvaḥ paścimaśca vaṇikpatho vyākhyātaḥ
07.12.27 tatrāpi cakrapādapathayoścakrapatho vipulārambhatvātśreyān, deśakālasambhāvano vā khara uṣṭrapathaḥ
07.12.28 ābhyāṃ aṃsapatho vyākhyātaḥ
07.12.29 parakarma udayo netuḥ kṣayo vṛddhirviparyaye
07.12.30 tulye karmapathe sthānaṃ jñeyaṃ svaṃ vijigīṣuṇā
07.12.31 alpāgamātivyayatā kṣayo vṛddhirviparyaye
07.12.32 samāyavyayatā sthānaṃ karmasu jñeyaṃ ātmanaḥ
07.12.33 tasmād alpavyayārambhaṃ durgādiṣu mahā udayam
07.12.34 karma labdhvā viśiṣṭaḥ syād ityuktāḥ karmasandhayaḥ  (iti)
   Chapt .   pārṣṇigrāhcintā
07.13.01 saṃhatyārivijigīṣvoramitrayoḥ parābhiyoginoḥ pārṣṇiṃ gṛhṇatoryaḥ śaktisampannasya pārṣṇiṃ gṛhṇāti so'tisandhatte
07.13.02 śaktisampanno hyamitraṃ ucchidya pārṣṇigrāhaṃ ucchindyāt, na hīnaśaktiralabdhalābhaḥ
07.13.03 śaktisāmye yo vipulārambhasya pārṣṇiṃ gṛhṇāti so'tisandhatte
07.13.04 vipulārambho hyamitraṃ ucchidya pārṣṇigrāhaṃ ucchindyāt, nālpārambhaḥ saktacakraḥ
07.13.05 ārambhasāmye yaḥ sarvasandohena prayātasya pārṣṇiṃ gṛhṇāti so'tisandhatte
07.13.06 śūnyamūlo hyasya sukaro bhavati, naikadeśabalaprayātaḥ kṛtapārṣṇipratividhānaḥ
07.13.07 bala upādānasāmye yaścalāmitraṃ prayātasya pārṣṇiṃ gṛhṇāti so'tisandhatte
07.13.08 calāmitraṃ prayāto hi sukhenāvāptasiddhiḥ pārṣṇigrāhaṃ ucchindyāt, na sthitāmitraṃ prayātaḥ
07.13.09 asau hi durgapratihataḥ pārṣṇigrāhe ca pratinivṛttaḥ sthitenāmitreṇāvagṛhyate
07.13.10 tena pūrve vyākhyātāḥ
07.13.11 śatrusāmye yo dhārmikābhiyoginaḥ pārṣṇiṃ gṛhṇāti so'tisandhatte
07.13.12 dhārmikābhiyogī hi sveṣāṃ pareṣāṃ ca dveṣyo bhavati, adhārmikābhiyogī sampriyaḥ
07.13.13 tena mūlaharatādātvikakadaryābhiyogināṃ pārṣṇigrahaṇaṃ vyākhyātam
07.13.14 mitrābhiyoginoḥ pārṣṇigrahaṇe ta eva hetavaḥ
07.13.15 mitraṃ amitraṃ cābhiyuñjānayoryo mitrābhiyoginaḥ pārṣṇiṃ gṛhṇāti so'tisandhatte
07.13.16 mitrābhiyogī hi sukhenāvāptasiddhiḥ pārṣṇigrāhaṃ ucchindyāt
07.13.17 sukaro hi mitreṇa sandhirnāmitreṇa
07.13.18 mitraṃ amitraṃ ca uddharatoryo'mitra uddhāriṇaḥ pārṣṇiṃ gṛhṇāti so'tisandhatte
07.13.19 vṛddhamitro hyamitra uddhārī pārṣṇigrāhaṃ ucchindyāt, na itaraḥ svapakṣa upaghātī
07.13.20 tayoralabdhalābhāpagamane yasyāmitro mahato lābhād viyuktaḥ kṣayavyayādhiko vā sa pārṣṇigrāho'tisandhatte
07.13.21 labdhalābhāpagamane yasyāmitro lābhena śaktyā hīnaḥ sa pārṣṇigrāho'tisandhatte, yasya vā yātavyaḥ śatrorvigrahāpakārasamarthaḥ syāt
07.13.22 pārṣṇigrāhayorapi yaḥ śakyārambhabala upādānādhikaḥ sthitaśatruḥ pārśvasthāyī vā so'tisandhatte
07.13.23 pārśvasthāyī hi yātavyābhisāro mūlābādhakaśca bhavati, mūlābādhaka eva paścātsthāyī
07.13.24ab pārṣṇigrāhāḥ trayo jñeyāḥ śatrośceṣṭānirodhakāḥ ।
07.13.24chd sāmantaḥ pṛṣṭhato vargaḥ prativeśau ca pārśvayoḥ
07.13.25ab arernetuśca madhyastho durbalo'ntardhirucyate ।
07.13.25chd pratighāto balavato durgāṭavy'pasāravān
07.13.26 madhyamaṃ tvarivijigīṣvorlipsamānayormadhyamasya pārṣṇiṃ gṛhṇatorlabdhalābhāpagamane yo madhyamaṃ mitrād viyojayatyamitraṃ ca mitraṃ āpnoti so'tisandhatte
07.13.27 sandheyaśca śatrurupakurvāṇo, na mitraṃ mitrabhāvād utkrāntam
07.13.28 tena udāsīnalipsā vyākhyātā
07.13.29 pārṣṇigrahaṇābhiyānayoḥ tu mantrayuddhād abhyuccayaḥ
07.13.30 vyāyāmayuddhe hi kṣayavyayābhyāṃ ubhayoravṛddhiḥ
07.13.31 jitvā'pi hi kṣiṇadaṇḍakośaḥ parājito bhavati ityācāryāḥ
07.13.32 na iti kauṭilyaḥ
07.13.33 sumahatā'pi kṣayavyayena śatruvināśo'bhyupagantavyaḥ
07.13.34 tulye kṣayavyaye yaḥ purastād dūṣyabalaṃ ghātayitvā nihśalyaḥ paścād vaśyabalo yudhyeta so'tisandhatte
07.13.35 dvayorapi purastād dūṣyabalaghātinoryo bahulataraṃ śaktimattaraṃ atyantadūṣyaṃ ca ghātayet so'tisandhatte
07.13.36 tenāmitrāṭavībalaghāto vyākhyātaḥ
07.13.37ab pārṣṇigrāho'bhiyoktā vā yātavyo vā yadā bhavet ।
07.13.37chd vijigīṣuḥ tadā tatra netraṃ etat samācaret
07.13.38ab pārṣṇigrāho bhavennetā śatrormitrābhiyoginaḥ ।
07.13.38chd vigrāhya pūrvaṃ ākrandaṃ pārṣṇigrāhābhisāriṇā
07.13.39ab ākrandenābhiyuñjānaḥ pārṣṇigrāhaṃ nivārayet ।
07.13.39chd tathā''krandābhisāreṇa pārṣṇigrāhābhisāriṇam
07.13.40ab arimitreṇa mitraṃ ca purastād avaghaṭṭayet ।
07.13.40chd mitramitraṃ areścāpi mitramitreṇa vārayet
07.13.41ab mitreṇa grāhayet pārṣṇiṃ abhiyukto'bhiyoginaḥ ।
07.13.41chd mitramitreṇa cākrandaṃ pārṣṇigrāhānnivārayet
07.13.42ab evaṃ maṇḍalaṃ ātmārthaṃ vijigīṣurniveśayet ।
07.13.42chd pṛṣṭhataśca purastācca mitraprakṛtisampadā
07.13.43ab kṛtsne ca maṇḍale nityaṃ dūtān gūḍhāṃśca vāsayet ।
07.13.43chd mitrabhūtaḥ sapatnānāṃ hatvā hatvā ca saṃvṛtaḥ
07.13.44ab asaṃvṛtasya kāryāṇi prāptānyapi viśeṣataḥ ।
07.13.44chd nihsaṃśayaṃ vipadyante bhinnaplava iva udadhau  (iti)
   Chapt .   hīnaśaktipūraṇam
07.14.01 sāmavāyikairevaṃ abhiyukto vijigīṣuryaḥ teṣāṃ pradhānaḥ taṃ brūyāt tvayā me sandhiḥ, idaṃ hiraṇyaṃ, ahaṃ ca mitraṃ, dviguṇā te vṛddhiḥ, nārhasyātmakṣayeṇa mitramukhān amitrān vardhayituṃ, ete hi vṛddhāḥ tvāṃ eva paribhaviṣyanti iti
07.14.02 bhedaṃ vā brūyāt anapakāro yathā'haṃ etaiḥ sambhūyābhiyuktaḥ tathā tvāṃ apyete saṃhitabalāḥ svasthā vyasane vā'bhiyokṣyante, balaṃ hi cittaṃ vikaroti, tad eṣāṃ vighātaya iti
07.14.03 bhinneṣu pradhānaṃ upagṛhya hīneṣu vikramayet, hīnān anugrāhya vā pradhāne, yathā vā śreyo'bhimanyeta tathā
07.14.04 vairaṃ vā parairgrāhayitvā visaṃvādayet
07.14.05 phalabhūyastvena vā pradhānaṃ upajāpya sandhiṃ kārayet
07.14.06 atha ubhayavetanāḥ phalabhūyastvaṃ darśayantaḥ sāmavāyikān atisaṃhitāḥ stha ityudddūṣayeyuḥ
07.14.07 duṣṭeṣu sandhiṃ dūṣayet
07.14.08 atha ubhayavetanā bhūyo bhedaṃ eṣāṃ kuryuḥ evaṃ tad yad asmābhirdarśitam iti
07.14.09 bhinneṣvanyatama upagraheṇa ceṣṭeta
07.14.10 pradhānābhāve sāmavāyikānāṃ utsāhayitāraṃ sthirakarmāṇaṃ anuraktaprakṛktiṃ lobhād bhayād vā saṅghātaṃ upāgataṃ vijigīṣorbhītaṃ rājyapratisambaddhaṃ mitraṃ calāmitraṃ vā pūrvān uttarābhāve sādhayet - utsāhayitāraṃ ātmanisargeṇa, sthirakarmāṇaṃ sāntvapraṇipātena, anuraktaprakṛtiṃ kanyādānayāpanābhyāṃ, lubdhaṃ aṃśadvaiguṇyena, bhītaṃ ebhyaḥ kośadaṇḍānugraheṇa, svato bhītaṃ viśvāsya pratibhūpradānena, rājyapratisambaddhaṃ ekībhāva upagamanena, mitraṃ ubhayataḥ priyahitābhyāṃ, upakāratyāgena vā, calāmitraṃ avadhṛtaṃ anapakāra upakārābhyām
07.14.11 yo vā yathā'yogaṃ bhajeta taṃ tathā sādhayet, sāmadānabhedadaṇḍairvā yathā''patsu vyākhyāsyāmaḥ
07.14.12 vyasana upaghātatvarito vā kośadaṇḍābhyāṃ deśe kāle kārye vā'vadhṛtaṃ sandhiṃ upeyāt
07.14.13 kṛtasandhirhīnaṃ ātmānaṃ pratikurvīta
07.14.14 pakṣe hīno bandhumitrapakṣaṃ kurvīta, durgaṃ aviṣahyaṃ vā
07.14.15 durgamitrapratiṣṭabdho hi sveṣāṃ pareṣāṃ ca pūjyo bhavati
07.14.16 mantraśaktihīnaḥ prājñapuruṣa upacayaṃ vidyāvṛddhasamyogaṃ vā kurvīta
07.14.17 tathā hi sadyaḥ śreyaḥ prāpnoti
07.14.18 prabhāvahīnaḥ prakṛtiyogakṣemasiddhau yateta
07.14.19 janapadaḥ sarvakarmaṇāṃ yoniḥ, tataḥ prabhāvaḥ
07.14.20 tasya sthānaṃ ātmanaścāpadi durgam
07.14.21 setubandhaḥ sasyānāṃ yoniḥ
07.14.22 nityānuṣakto hi varṣaguṇalābhaḥ setuvāpeṣu
07.14.23 vaṇikpathaḥ parātisandhānasya yoniḥ
07.14.24 vaṇikpathena hi daṇḍagūḍhapuruṣātinayanaṃ śastrāvaraṇayānavāhanakrayaśca kriyate, praveśo nirṇayanaṃ ca
07.14.25 khaniḥ saṅgrāma upakaraṇānāṃ yoniḥ, dravyavanaṃ durgakarmaṇāṃ yānarathayośca, hastivanaṃ hastināṃ, gavāśvakhara uṣṭrāṇāṃ ca vrajaḥ
07.14.26 teṣāṃ alābhe bandhumitrakulebhyaḥ samārjanam
07.14.27 utsāhahīnaḥ śreṇīpravīrapuruṣāṇāṃ coragaṇāṭavikamlecchajātīnāṃ parāpakāriṇāṃ gūḍhapuruṣāṇāṃ ca yathālābbhaṃ upacayaṃ kurvīta
07.14.28 paramiśrāpratīkāraṃ ābalīyasaṃ vā pareṣu prayuñjīta
07.14.29ab evaṃ pakṣeṇa mantreṇa dravyeṇa ca balena ca ।
07.14.29chd sampannaḥ pratinirgacchet parāvagrahaṃ ātmanaḥ  (iti)
   Chapt .   vigṛhya uparodhahetavaḥ - daṇḍa upanatavṛttam
07.15.01 durbalo rājā balavatā'bhiyuktaḥ tadviśiṣṭabalaṃ āśrayeta yaṃ itaro mantraśaktyā nātisandadhyāt
07.15.02 tulyamantraśaktīnāṃ āyattasampado vṛddhasamyogād vā viśeṣaḥ
07.15.03 viśiṣṭabalābhāve samabalaiḥ tulyabalasaṅghairvā balavataḥ sambhūya tiṣṭhed yānna mantraprabhāvaśaktibhyāṃ atisandadhyāt
07.15.04 tulyamantraprabhāvaśaktīnāṃ vipulārambhato viśeṣaḥ
07.15.05 samabalābhāve hīnabalaiḥ śucibhirutsāhibhiḥ pratyanīkabhūtairbalavataḥ sambhūya tiṣṭhed yānna mantraprabhāva utsāhaśaktibhiratisandadhyāt
07.15.06 tulya utsāhaśaktīnāṃ svayuddhabhūmilābhād viśeṣaḥ
07.15.07 tulyabhūmīnāṃ svayuddhakālalābhād viśeṣaḥ
07.15.08 tulyadeśakālānāṃ yugyaśastrāvaraṇato viśeṣaḥ
07.15.09 sahāyābhāve durgaṃ āśrayeta yatrāmitraḥ prabhūtasainyo'pi bhaktayavasa indhana udaka uparodhaṃ na kuryāt svayaṃ ca kṣayavyayābhyāṃ yujyeta
07.15.10 tulyadurgāṇāṃ nicayāpasārato viśeṣaḥ
07.15.11 nicayāpasārasampannaṃ hi manuṣyadurgaṃ icched iti kauṭilyaḥ
07.15.12a tad ebhiḥ kārṇairāśrayeta - pārṣṇigrāhaṃ āsāraṃ madhyamaṃ udāsīnaṃ vā pratipādayiṣyāmi, sāmantāṭavikatatkulīnāparuddhānāṃ anyatamenāsya rājyaṃ hārayiṣyāmi ghātayiṣyāmi vā -
07.15.12b kṛtyapakṣa upagraheṇa vā'sya durge rāṣṭre skandhāvāre vā kopaṃ samutthāpayiṣyāmi, śastrāgnirasapraṇidhānairaupaniṣadikairvā yathā iṣṭaṃ āsannaṃ haniṣyāmi -
07.15.12ch svayaṃ'dhiṣṭhitena vā yogapraṇidhānena kṣayavyayaṃ enaṃ upaneṣyāmi, kṣayavyayapravāsa upatapte vā'sya mitravarge sainye vā krameṇa upajāpaṃ prāpsyāmi -
07.15.12d vīvadhāsāraprasāravadhena vā'sya skandhāvārāvagrahaṃ kariṣyāmi, daṇḍa upanayena vā'sya randhraṃ utthāpya sarvasandohena prahariṣyāmi, pratihata utsāhena vā yathā iṣṭaṃ sandhiṃ avāpsyāmi, mayi pratibaddhasya vā sarvataḥ kopāḥ samutthāsyanti -
07.15.12e nirāsāraṃ vā'sya mūlaṃ mitrāṭavīdaṇḍairuddhātayiṣyāmi, mahato vā deśasya yogakṣemaṃ ihasthaḥ pālayiṣyāmi, svavikṣiptaṃ mitravikṣiptaṃ vā me sainyaṃ ihasthasya ekasthaṃ aviṣahyaṃ bhaviṣyati, nimnakhātarātriyuddhaviśāradaṃ vā me sainyaṃ pathyābādhamuktaṃ āsanne karma kariṣyati -
07.15.12f viruddhadeśakālaṃ ihāgato vā svayaṃ eva kṣayavyayābhyāṃ na bhaviṣyati, mahākṣayavyayābhigamyo'yaṃ deśo durgāṭavy'pasārabāhulyāt -
07.15.12g pareṣāṃ vyādhiprāyaḥ sainyavyāyāmānāṃ alabdhabhaumaśca, taṃ āpadgataḥ pravekṣyati, praviṣṭo vā na nirgamiṣyati iti
07.15.13 kāraṇābhāve balasamucchraye vā parasya durgaṃ unmucyāpagacchet
07.15.14 agnipataṅgavad amitre vā praviśet
07.15.15 anyatarasiddhirhi tyaktātmano bhavati ityācāryāḥ
07.15.16 na iti kauṭilyaḥ
07.15.17 sandheyatāṃ ātmanaḥ parasya ca upalabhya sandadhīta
07.15.18 viparyaye vikrameṇa sandhiṃ apasāraṃ vā lipseta
07.15.19 sandheyasya vā dūtaṃ preṣayet
07.15.20 tena vā preṣitaṃ arthamānābhyāṃ satkṛtya brūyāt idaṃ rājñaḥ paṇyāgāraṃ, idaṃ devīkumārāṇāṃ, devīkumāravacanāt, idaṃ rājyaṃ ahaṃ ca tvad'rpaṇaḥ iti
07.15.21 labdhasaṃśrayaḥ samayācārikavad bhartari varteta
07.15.22 durgādīni ca karmāṇi āvāhavivāhaputrābhiṣekāśvapaṇyahastigrahaṇasattrayātrāvihāragamanāni cānujñātaḥ kurvīta
07.15.23 svabhūmy'vasthitaprakṛtisandhiṃ upaghātaṃ apasṛteṣu vā sarvaṃ anujñātaḥ kurvīta
07.15.24 duṣṭapaurajānapado vā nyāyavṛttiranyāṃ bhūmiṃ yāceta
07.15.25 duṣyavad upāṃśudaṇḍena vā pratikurvīta
07.15.26 ucitāṃ vā mitrād bhūmiṃ dīyamānāṃ na pratigṛhṇīyāt
07.15.27 mantripurohitasenāpatiyuvarājānāṃ anyatamaṃ adṛśyamāne bhartari paśyet, yathāśakti ca upakuryāt
07.15.28 daivatasvastivācaneṣu tatparā āśiṣo vācayet
07.15.29 sarvatrātmanisargaṃ guṇaṃ brūyāt
07.15.30ab samyuktabalavatsevī viruddhaḥ śaṅkitādibhiḥ ।
07.15.30chd varteta daṇḍa upanato bhartaryevaṃ avasthitaḥ  (iti)
   Chapt .   daṇḍa upanāyivṛttam
07.16.01 anujñātasandhipaṇa udvegakaraṃ balavān vijigīṣamāṇo yataḥ svabhūmiḥ sva।ṛtuvṛttiśca svasainyānāṃ, adurgāpasāraḥ śatrur'pārṣṇiranāsāraśca, tato yāyāt
07.16.02 viparyaye kṛtapratīkāro yāyāt
07.16.03 sāmadānābhyāṃ durbalān upanamayet, bhedadaṇḍābhyāṃ balavataḥ
07.16.04 niyogavikalpasamuccayaiśca upāyānāṃ anantara ekāntarāḥ prakṛtīḥ sādhayet
07.16.05 grāmāraṇya upajīvivrajavaṇikpathānupālanaṃ ujjhitāpasṛtāpakāriṇāṃ cārpaṇaṃ iti sāntvaṃ ācaret
07.16.06 bhūmidravyakanyādānaṃ abhayasya ca iti dānaṃ ācaret
07.16.07 sāmantāṭavikatatkulīnāparuddhānāṃ anyatama upagraheṇa kośadaṇḍabhūmidāyayācanaṃ iti bhedaṃ ācaret
07.16.08 prakāśakūṭatūṣṇīṃyuddhadurgalambha upāyairamitrapragrahaṇaṃ iti daṇḍaṃ ācaret
07.16.09 evaṃ utsāhavato daṇḍa upakāriṇaḥ sthāpayet, svaprabhāvavataḥ kośa upakāriṇaḥ, prajñāvato bhūmy।upakāriṇaḥ
07.16.10 teṣāṃ paṇyapattanagrāmakhanisañjātena ratnasāraphalgukupyena dravyahastivanavrajasamutthena yānavāhanena vā yad bahuśa upakaroti taccitrabhogam
07.16.11 yad daṇḍena kośena vā mahad upakaroti tan mahābhogam
07.16.12 yad daṇḍakośabhūmībhirupakaroti tat sarvabhogam
07.16.13 yad amitraṃ ekataḥ pratikaroti tad ekatobhogi
07.16.14 yad amitraṃ āsāraṃ ca ubhayataḥ pratikaroti tad ubhayatobhogi
07.16.15 yad amitrāsāraprativeśāṭavikān sarvataḥ pratikaroti tat sarvatobhogi
07.16.16a pārṣṇigrāhaścāṭavikaḥ śatrumukhyaḥ śatrurvā bhūmidānasādhyaḥ kaścid āsādyeta, nirguṇayā bhūmyā enaṃ upagrāhayet, apratisambaddhayā durgasthaṃ, nirupajīvyayā''ṭavikaṃ -
07.16.16b pratyādeyayā tatkulīnaṃ śatroḥ, apacchinnayā śatroraparuddhaṃ nityāmitrayā śreṇībalaṃ, balavatsāmantayā saṃhatabalaṃ, ubhābhyāṃ yuddhe pratilomaṃ, -
07.16.16ch alabdhavyāyāmayā utsāhinaṃ, śūyayā'ripakṣīyaṃ, karśitayā'pavāhitaṃ, mahākṣayavyayaniveśayā gatapratyāgataṃ, anapāśrayayā pratyapasṛtaṃ, pareṇānadhivāsyayā svayaṃ eva bhartāraṃ upagrāhayet
07.16.17 teṣāṃ mahā upakāraṃ nirvikāraṃ cānuvartayet
07.16.18 pratilomaṃ upāṃśunā sādhayet
07.16.19 upakāriṇaṃ upakāraśaktyā toṣayet
07.16.20 prayāsataścārthamānau kuryād, vyasaneṣu cānugraham
07.16.21 svayaṃ।āgatānāṃ yathā iṣṭadarśanaṃ pratividhānaṃ ca kuryāt
07.16.22 paribhava upaghātakutsātivādāṃśca eṣu na prayuñjīta
07.16.23 dattvā cābhayaṃ pitā ivānugṛhṇīyāt
07.16.24 yaścāsyāpakuryāt tad doṣaṃ abhivikhyāpya prakāśaṃ enaṃ ghātayet
07.16.25 para udvegakāraṇād vā dāṇḍakarmikavacceṣṭeta
07.16.26 na ca hatasya bhūmidravyaputradārān abhimanyeta
07.16.27 kulyān apyasya sveṣu pātreṣu sthāpayet
07.16.28 karmaṇi mṛtasya putraṃ rājye sthāpayet
07.16.29 evaṃ asya daṇḍa upanatāḥ putrapautrān anuvartante
07.16.30 yaḥ tu upanatān hatvā baddhvā vā bhūmidravyaputradārān abhimanyeta tasya udvignaṃ maṇḍalaṃ abhāvāya uttiṣṭhate
07.16.31 ye cāsyāmātyāḥ svabhūmiṣvāyattāḥ te cāsya udvignā maṇḍalaṃ āśrayante
07.16.32 svayaṃ vā rājyaṃ prāṇān vā'syābhimanyante
07.16.33ab svabhūmiṣu ca rājānaḥ tasmāt sāmnā'nupālitāḥ ।
07.16.33chd bhavantyanuguṇā rājñaḥ putrapautrānuvartinaḥ  (iti)
   Chapt .   saṃdhikarma -samādhimokṣaḥ
07.17.01 śamaḥ sandhiḥ samādhirityeko'rthaḥ
07.17.02 rājñāṃ viśvāsa upagamaḥ śamaḥ sandhiḥ samādhiriti
07.17.03 satyaṃ śapatho vā calaḥ sandhiḥ, pratibhūḥ pratigraho vā sthāvaraḥ ityācāryāḥ
07.17.04 na iti kauṭilyaḥ
07.17.05 satyaṃ śapatho vā paratra iha ca sthāvaraḥ sandhiḥ, ihārtha eva pratibhūḥ pratigraho vā balāpekṣaḥ
07.17.06 saṃhitāḥ smaḥ iti satyasandhāḥ pūrve rājānaḥ satyena sandadhire
07.17.07 tasyātikrame śapathena agny।udakasītāprākāraloṣṭahastiskandhāśvapṛṣṭaratha upasthaśastraratnabījagandharasasuvarṇahiraṇyānyālebhire hanyuretāni tyajeyuśca enaṃ yaḥ śapathaṃ atikrāmet iti
07.17.08 śapathātikrame mahatāṃ tapasvināṃ mukhyānāṃ vā prātibhāvyabandhaḥ pratibhūḥ
07.17.09 tasmin yaḥ parāvagrahasamarthān pratibhuvo gṛhṇāti, so'tisandhatte
07.17.10 viparīto'tisandhīyate
07.17.11 bandhumukhyapragrahaḥ pratigrahaḥ
07.17.12 tasmin yo dūṣyāmātyaṃ dūṣyāpatyaṃ vā dadāti, so'tisandhatte
07.17.13 viparīto'tisandhīyate
07.17.14 pratigrahagrahaṇaviśvastasya hi paraśchidreṣu nirapekṣaḥ praharati
07.17.15 apatyasamādhau tu kanyāputradāne dadat tu kanyāṃ atisandhatte
07.17.16 kanyā hyadāyādā pareṣāṃ evārthāyākleśyā(?) ca
07.17.17 viparītaḥ putraḥ
07.17.18 putrayorapi yo jātyaṃ prājñaṃ śūraṃ kṛtāstraṃ ekaputraṃ vā dadāti so'tisandhīyate
07.17.19 viparīto'tisandhatte
07.17.20 jātyād ajātyo hi luptadāyādasantānatvād ādhātuṃ śreyān, prājñād aprājño mantraśaktilopāt, śūrād aśūra utsāhaśaktilopāt, kṛtāstrād akṛtāstraḥ prahartavyasampallopāt, ekaputrād anekaputro nirapekṣatvāt
07.17.21 jātyaprājñayorjātyaṃ aprājñaṃ aiśvaryaprakṛtiranuvartate, prājñaṃ ajātyaṃ mantrādhikāraḥ
07.17.22 mantrādhikāre'pi vṛddhasamyogāj jātyaḥ prājñaṃ atisandhatte
07.17.23 prājñaśūrayoḥ prājñaṃ aśūraṃ matikarmaṇāṃ yogo'nuvartate, śūraṃ aprājñaṃ vikramādhikāraḥ
07.17.24 vikramādhikāre'pi hastinaṃ iva lubdhakaḥ prājñaḥ śūraṃ atisandhatteś
07.17.25 śūrakṛtāstrayoḥ śūraṃ akṛtāstraṃ vikramavyavasāyo'nuvartate, kṛtāstraṃ aśūraṃ lakṣyalambhādhikāraḥ
07.17.26 lakṣyalambhādhikāre'pi sthairyapratipatty'sammoṣaiḥ śūraḥ kṛtāstraṃ atisandhatte
07.17.27 bahv।ekaputrayorbahuputra ekaṃ dattvā śeṣapratiṣṭabdhaḥ sandhiṃ atikrāmati, na itaraḥ
07.17.28 putrasarvasvadāne sandhiścet putraphalato viśeṣaḥ
07.17.29 samaphalayoḥ śaktaprajananato viśeṣaḥ
07.17.30 śaktaprajananayorapyupasthitaprajananato viśeṣaḥ
07.17.31 śaktimatyekaputre tu luptaputra utpattirātmānaṃ ādadhyāt, na ca ekaputraṃ iti
07.17.32 abhyuccīyamānaḥ samādhimokṣaṃ kārayet
07.17.33 kumārāsannāḥ sattriṇaḥ kāruśilpivyañjanāḥ karmāṇi kurvāṇāḥ suruṅgayā rātrāvupakhānayitvā kumāraṃ apahareyuḥ
07.17.34 naṭanartakagāyanavādakavāgjīvanakuśīlavaplavakasaubhikā vā pūrvapraṇihitāḥ paraṃ upatiṣṭheran
07.17.35 te kumāraṃ paramparayā upatiṣṭheran
07.17.36 teṣāṃ aniyatakālapraveśasthānanirgamanāni sthāpayet
07.17.37 tataḥ tadvyañjano vā rātrau pratiṣṭheta
07.17.38 tena rūpājīvā bhāryāvyañjanāśca vyākhyātāḥ
07.17.39 teṣāṃ vā tūryabhāṇḍaphelāṃ gṛhītvā nirgacchet
07.17.40 sūdārālikasnāpakasaṃvāhakāstarakakalpakaprasādhaka udakaparicārakairvā dravyavastrabhāṇḍaphelāśayanāsanasambhogairnirhriyeta
07.17.41 paricārakacchadmanā vā kiñcid arūpavelāyāṃ ādāya nirgacchet, suruṅgāmukhena vā niśā upahāreṇa
07.17.42 toyāśaye vā vāruṇaṃ yogaṃ ātiṣṭhet
07.17.43 vaidehakavyañjanā vā pakvānnaphalavyavahāreṇārakṣiṣu rasaṃ upacārayeyuḥ
07.17.44 daivata upahāraśrāddhaprahavaṇanimittaṃ ārakṣiṣu madanayogayuktaṃ annapānaṃ rasaṃ vā prayujyāpagacchet, ārakṣakaprotsāhanena vā
07.17.45 nāgarakakuśīlavacikitsakāpūpikavyañjanā vā rātrau samṛddhagṛhāṇyādīpayeyuḥ ārakṣiṇāṃ vā
07.17.46 vaidehakavyañjanā vā paṇyasaṃsthāṃ ādīpayeyuḥ
07.17.47 anyad vā śarīraṃ nikṣipya svagṛhaṃ ādīpayed anupātabhayāt
07.17.48 tataḥ sandhicchedakhātasuruṅgābhirapagacchet
07.17.49 kācakumbhabhāṇḍabhāravyañjano vā rātrau pratiṣṭheta
07.17.50 muṇḍajaṭilānāṃ pravāsanānyanupraviṣṭo vā rātrau tadvyañjanaḥ pratiṣṭheta, virūpavyādhikaraṇāraṇyacaracchadmanāṃ anyatamena vā
07.17.51 pretavyañjano vā gūḍhairnirhriyeta
07.17.52 pretaṃ vā strīveṣeṇānugacchet
07.17.53 vanacaravyañjanāśca enaṃ anyato yāntaṃ anyato'padiśeyuḥ
07.17.54 tato'nyato gacchet
07.17.55 cakracarāṇāṃ vā śakaṭavāṭairapagacchet
07.17.56 āsanne cānupāte sattraṃ vā gṛhṇīyāt
07.17.57 sattrābhāve hiraṇyaṃ rasaviddhaṃ vā bhakṣyajātaṃ ubhayataḥpanthānaṃ utsṛjet
07.17.58 tato'nyato'pagacchet
07.17.59 gṛhīto vā sāmādibhiranupātaṃ atisandadhyāt, rasaviddhena vā pathy'danena
07.17.60 vāruṇayogāgnidāheṣu vā śarīraṃ anyad ādhāya śatruṃ abhiyuñjīta putro me tvayā hataḥ iti
07.17.61a upāttacchannaśastro vā rātrau vikramya rakṣiṣu
07.17.61b śīghrapātairapasared gūḍhapraṇihitaiḥ saha  (iti)
   Chapt .   madhyamacaritaṃ - udāsīnacaritaṃ - maṇḍalacaritam
07.18.01 madhyamasyātmā tṛtīyā pañcamī ca prakṛtī prakṛtayaḥ
07.18.02 dvitīyā caturthī ṣaṣṭhī ca vikṛtayaḥ
07.18.03 tacced ubhayaṃ madhyamo'nugṛhṇīyāt, vijigīṣurmadhyamānulomaḥ syāt
07.18.04 na ced anugṛhṇīyāt, prakṛty'nulomaḥ syāt
07.18.05 madyamaśced vijigīṣormitraṃ mitrabhāvi lipseta, mitrasyātmanaśca mitrāṇyutthāpya madhyamācca mitrāṇi bhedayitvā mitraṃ trāyeta
07.18.06 maṇḍalaṃ vā protsāhayet atipravṛddho'yaṃ madhyamaḥ sarveṣāṃ no vināśāyābhyutthitaḥ, sambhūyāsya yātrāṃ vihanāma iti
07.18.07 taccen maṇḍalaṃ anugṛhṇīyāt, madhyamāvagraheṇātmānaṃ upabṛṃhayet
07.18.08 na ced anugṛhṇīyāt, kośadaṇḍābhyāṃ mitraṃ anugṛhya ye madhyamadveṣiṇo rājānaḥ parasparānugṛhītā vā bahavaḥ tiṣṭheyuḥ, ekasiddhau vā bahavaḥ sidhyeyuḥ, parasparād vā śaṅkitā na uttiṣṭheran, teṣāṃ pradhānaṃ ekaṃ āsannaṃ vā sāmadānābhyāṃ labheta
07.18.09 dviguṇo dvitīyaṃ trigunaḥ tṛtīyam
07.18.10 evaṃ abhyuccito madhyamaṃ avagṛhṇīyāt
07.18.11 deśakālātipattau vā sandhāya madhyamena mitrasya sācivyaṃ kuryāt, dūṣyeṣu vā karmasandhim
07.18.12 karśanīyaṃ vā'sya mitraṃ madhyamo lipseta, pratistambhayed enaṃ ahaṃ tvā trāyeya iti ā karśanāt
07.18.13 karśitaṃ enaṃ trāyeta
07.18.14 ucchedanīyaṃ vā'sya mitraṃ madhyamo lipseta, karśitaṃ enaṃ trāyeta madhyamavṛddhibhayāt
07.18.15 ucchinnaṃ vā bhūmy'nugraheṇa haste kuryād anyatrāpasārabhayāt
07.18.16 karśanīya ucchedanīyayoścen mitrāṇi madhyamasya sācivyakarāṇi syuḥ, puruṣāntareṇa sandhīyeta
07.18.17 vijigīṣorvā tayormitrāṇyavagrahasamarthāni syuḥ, sandhiṃ upeyāt
07.18.18 amitraṃ vā'sya madhyamo lipseta, sandhiṃ upeyāt
07.18.19 evaṃ svārthaśca kṛto bhavati madhyamasya priyaṃ ca
07.18.20 madhyamaścet svamitraṃ mitrabhāvi lipseta, puruṣāntareṇa sandadhyāt
07.18.21 sāpekṣaṃ vā nārhasi mitraṃ ucchettum iti vārayet
07.18.22 upekṣeta vā maṇḍalaṃ asya kupyatu svapakṣavadhāt iti
07.18.23 amitraṃ ātmano vā madhyamo lipseta, kośadaṇḍābhyāṃ enaṃ adṛśyamāno'nugṛhṇīyāt
07.18.24 udāsīnaṃ vā madhyamo lipseta, asmai sāhāyyaṃ dadyād udāsīnād bhidyatām iti
07.18.25 madhyama udāsīnayoryo maṇḍalasyābhipretaḥ taṃ āśrayeta
07.18.26 madhyamacaritena udāsīnacaritaṃ vyākhyātam
07.18.27 udāsīnaścen madhyamaṃ lipseta, yataḥ śatruṃ atisandadhyān mitrasya upakāraṃ kuryād udāsīnaṃ vā daṇḍa upakāriṇaṃ labheta tataḥ pariṇameta
07.18.28 evaṃ upabṛhyātmānaṃ ariprakṛtiṃ karśayen mitraprakṛtiṃ ca upagṛhṇīyāt
07.18.29a satyapyamitrabhāve tasyānātmavānnityāpakārī śatruḥ śatrusaṃhitaḥ pārṣṇigrāho vā vyasanī yātavyo vyasane vā neturabhiyoktā ityaribhāvinaḥ, ekārthābhiprayātaḥ pṛthag'rthābhiprayātaḥ sambhūyayātrikaḥ saṃhitaprayāṇikaḥ svārthābhiprayātaḥ sāmutthāyikaḥ kośadaṇḍayoranyatarasya kretā vikretā vā dvaidhībhāvika iti mitrabhāvinaḥ, -
07.18.29b sāmanto balavataḥ pratighāto'ntardhiḥ prativeśo vā balavataḥ pārṣṇigrāho vā svayaṃ upanataḥ pratāpa upanato vā daṇḍa upanata iti bhṛtyabhāvinaḥ sāmantāḥ
07.18.30 tairbhūmy।ekāntarā vyākhyātāḥ
07.18.31ab teṣāṃ śatruvirodhe yan mitraṃ ekārthatāṃ vrajet ।
07.18.31chd śaktyā tad'nugṛhṇīyād viṣaheta yayā param
07.18.32ab prasādhya śatruṃ yan mitraṃ vṛddhaṃ gacched avaśyatām ।
07.18.32chd sāmanta ekāntarābhyāṃ tatprakṛtibhyāṃ virodhayet
07.18.33ab tatkulīnāparuddhābhyāṃ bhūmiṃ vā tasya hārayet ।
07.18.33chd yathā vā'nugrahāpekṣaṃ vaśyaṃ tiṣṭhet tathā caret
07.18.34ab na upakuryād amitraṃ vā gacched yad atikarśitam ।
07.18.34chd tad ahīnaṃ avṛddhaṃ ca sthāpayen mitraṃ arthavit
07.18.35ab arthayuktyā calaṃ mitraṃ sandhiṃ yad upagacchati ।
07.18.35chd tasyāpagamane hetuṃ vihanyānna caled yathā
07.18.36ab arisādhāraṇaṃ yad vā tiṣṭhet tad aritaḥ śaṭham ।
07.18.36chd bhedayed bhinnaṃ ucchindyāt tataḥ śatruṃ anantaram
07.18.37ab udāsīnaṃ ca yat tiṣṭhet sāmantaiḥ tad virodhayet ।
07.18.37chd tato vigrahasantaptaṃ upakāre niveśayet
07.18.38ab amitraṃ vijigīṣuṃ ca yat sañcarati durbalam ।
07.18.38chd tad balenānugṛhṇīyād yathā syānna parānmukham
07.18.39ab apanīya tato'nyasyāṃ bhūmau vā samniveśayet ।
07.18.39chd niveśya pūrvaṃ tatrānyad daṇḍānugrahahetunā
07.18.40ab apakuryāt samarthaṃ vā na upakuryād yad āpadi ।
07.18.40chd ucchindyād eva tanmitraṃ viśvasyāṅkaṃ upasthitam
07.18.41ab mitravyasanato vā'riruttiṣṭhed yo'navagrahaḥ ।
07.18.41chd mitreṇa eva bhavet sādhyaśchāditavyasanena saḥ
07.18.41ab amitravyasanān mitraṃ utthitaṃ yad virajyati ।
07.18.41chd arivyasanasiddhyā tatśatruṇā eva prasidhyati
07.18.42ab vṛddhiṃ kṣayaṃ ca sthānaṃ ca karśana ucchedanaṃ tathā
07.18.42chd sarva upāyān samādadhyād etān yaścārthaśāstravit ।
07.18.43ab evaṃ anyonyasañcāraṃ ṣāḍguṇyaṃ yo'nupaśyati
07.18.43chd sa buddhinigalairbaddhairiṣṭaṃ krīḍati pārthivaiḥ  (iti)
   Book .  
   Chapt .   prakṛtivyasanavargaḥ
08.1.01 vyasanayaugapadye saukaryato yātavyaṃ rakṣitavyaṃ vā iti vyasanacintā
08.1.02 daivaṃ mānuṣaṃ vā prakṛtivyasanaṃ anayāpanayābhyāṃ sambhavati
08.1.03 guṇaprātilomyaṃ abhāvaḥ pradoṣaḥ prasaṅgaḥ pīḍā vā vyasanam
08.1.04 vyasyatyenaṃ śreyasa iti vyasanam
08.1.05 svāmy'mātyajanapadadurgakośadaṇḍamitravyasanānāṃ pūrvaṃ pūrvaṃ garīyaḥ ityācāryāḥ
08.1.06 na iti bharadvājaḥ
08.1.07 svāmy'mātyavyasanayoramātyavyasanaṃ garīyaḥ
08.1.08 mantro mantraphalāvāptiḥ karmānuṣṭhānaṃ āyavyayakarma daṇḍapraṇayanaṃ amitrāṭavīpratiṣedho rājyarakṣaṇaṃ vyasanapratīkāraḥ kumārarakṣaṇaṃ abhiṣekaśca kumārāṇāṃ āyattaṃ amātyeṣu
08.1.09 teṣāṃ abhāve tad'bhāvaḥ, chinnapakṣasya iva rājñaśceṣṭānāśaśca
08.1.10 vyasaneṣu cāsannaḥ para upajāpaḥ
08.1.11 vaiguṇye ca prāṇābādhaḥ prāṇāntikacaratvād rājñaḥ iti
08.1.12 na iti kauṭilyaḥ
08.1.13 mantripurohitādibhṛtyavargaṃ adhyakṣapracāraṃ puruṣadravyaprakṛtivyasanapratīkāraṃ edhanaṃ ca rājā eva karoti
08.1.14 vyasaniṣu vā'mātyeṣvanyān avyasaninaḥ karoti
08.1.15 pūjyapūjane dūṣyāvagrahe ca nityayuktaḥ tiṣṭhati
08.1.16 svāmī ca sampannaḥ svasampadbhiḥ prakṛtīḥ sampādayati
08.1.17 sa yatśīlaḥ tatśīlāḥ prakṛtayo bhavanti, utthāne pramāde ca tad।āyattatvāt
08.1.18 tatkūṭasthānīyo hi svāmī iti
08.1.19 amātyajanapadavyasanayorjanapadavyasanaṃ garīyaḥ iti viśālākṣaḥ
08.1.20 kośo daṇḍaḥ kupyaṃ viṣṭirvāhanaṃ nicayāśca janapadād uttiṣṭhante
08.1.21 teṣāṃ abhāvo janapadābhāve, svāmy'mātyayoścānantaraḥ iti
08.1.22 na iti kauṭilyaḥ
08.1.23 amātyamūlāḥ sarvārambhāḥ - janapadasya karmasiddhayaḥ svataḥ parataśca yogakṣemasādhanaṃ vyasanapratīkāraḥ śūnyaniveśa upacayau daṇḍakarānugrahaśca iti
08.1.24 janapadadurgavyasanayordurgavyasanam iti pārāśarāḥ
08.1.25 durge hi kośadaṇḍa utpattirāpadi sthānaṃ ca janapadasya
08.1.26 śaktimattarāśca paurā jānapadebhyo nityāścāpadi sahāyā rājñaḥ
08.1.27 jānapadāḥ tvamitrasādhāraṇāḥ iti
08.1.28 na iti kauṭilyaḥ
08.1.29 janapadamūlā durgakośadaṇḍasetuvārttā''rambhāḥ
08.1.30 śauryaṃ sthairyaṃ dākṣyaṃ bāhulyaṃ ca jānapadeṣu
08.1.31 parvatāntardvīpāśca durgā nādhyuṣyante janapadābhāvāt
08.1.32 karṣakaprāye tu durgavyasanaṃ, āyudhīyaprāye tu janapade janapadavyasanaṃ iti
08.1.33 durgakośavyasanayoḥ kośavyasanam iti piśunaḥ
08.1.34 kośamūlo hi durgasaṃskāro durgarakṣaṇaṃ janapadamitrāmitranigraho deśāntaritānāṃ utsāhanaṃ daṇḍabalavyavahāraśca
08.1.35 durgaḥ kośād upajāpyaḥ pareṣām
08.1.36 kośaṃ ādāya ca vyasane śakyaṃ apayātuṃ, na durgam iti
08.1.37 na iti kauṭilyaḥ
08.1.38 durgārpaṇaḥ kośo daṇḍaḥ tūṣṇīṃyuddhaṃ svapakṣanigraho daṇḍabalavyavahāra āsārapratigrahaḥ paracakrāṭavīpratiṣedhaśca
08.1.39 durgābhāve ca kośaḥ pareṣām
08.1.40 dṛśyate hi durgavatāṃ anucchittiriti
08.1.41 kośadaṇḍavyasanayordaṇḍavyasanam iti kauṇapadantaḥ
08.1.42 daṇḍamūlo hi mitrāmitranigrahaḥ paradaṇḍa utsāhanaṃ svadaṇḍapratigrahaśca
08.1.43 daṇḍābhāve ca dhruvaḥ kośavināśaḥ
08.1.44 kośābhāve ca śakyaḥ kupyena bhūmyā parabhūmisvayaṅgrāheṇa vā daṇḍaḥ piṇḍayituṃ, daṇḍavatā ca kośaḥ
08.1.45 svāminaścāsannavṛttitvād amātyasadharmā daṇḍaḥ iti
08.1.46 na iti kauṭilyaḥ
08.1.47 kośamūlo hi daṇḍaḥ
08.1.48 kośābhāve daṇḍaḥ paraṃ gacchati, svāminaṃ vā hanti
08.1.49 sarvābhiyogakaraśca kośo dharmakāmahetuḥ
08.1.50 deśakālakāryavaśena tu kośadaṇḍayoranyataraḥ pramāṇībhavati
08.1.51 lambhapālano hi daṇḍaḥ kośasya, kośaḥ kośasya daṇḍasya ca bhavati
08.1.52 sarvadravyaprayojakatvāt kośavyasanaṃ garīya iti
08.1.53 daṇḍamitravyasanayormitravyasanam iti vātavyādhiḥ
08.1.54 mitraṃ abhṛtaṃ vyavahitaṃ ca karma karoti, pārṣṇigrāhaṃ āsāraṃ amitraṃ āṭavikaṃ ca pratikaroti, kośadaṇḍabhūmibhiśca upakaroti vyasanāvasthāyogam iti
08.1.55 na iti kauṭilyaḥ
08.1.56 daṇḍavato mitraṃ mitrabhāve tiṣṭhati, amitro vā mitrabhāve
08.1.57 daṇḍamitrayoḥ tu sādhāraṇe kārye sārataḥ svayuddhadeśakālalābhād viśeṣaḥ
08.1.58 śīghrābhiyāne tvamitrāṭavikānabhyantarakope ca na mitraṃ vidyate
08.1.59 vyasanayaugapadye paravṛddhau ca mitraṃ arthayuktau tiṣṭhati
08.1.60 iti prakṛtivyasanasampradhāraṇaṃ uktam
08.1.61ab prakṛty'vayavānāṃ tu vyasanasya viśeṣataḥ ।
08.1.61chd bahubhāvo'nurāgo vā sāro vā kāryasādhakaḥ
08.1.62ab dvayoḥ tu vyasane tulye viśeṣo guṇataḥ kṣayāt ।
08.1.62chd śeṣaprakṛtisādguṇyaṃ yadi syānnāvidheyakam
08.1.63ab śeṣaprakṛtināśaḥ tu yatra ekavyasanād bhavet ।
08.1.63chd vyasanaṃ tad garīyaḥ syāt pradhānasya itarasya vā  (iti)
   Chapt .   rājarājyayorvyasanacintā
08.2.01 rājā rājyaṃ iti prakṛtisaṅkṣepaḥ
08.2.02 rājño'bhyantaro bāhyo vā kopa iti
08.2.03 ahibhayād abhyantaraḥ kopo bāhyakopāt pāpīyān, antar'mātyakopaścāntaḥkopāt
08.2.04 tasmāt kośadaṇḍaśaktiṃ ātmasaṃsthāṃ kurvīta
08.2.05 dvairājyavairājyayordvairājyaṃ anyonyapakṣadveṣānurāgābhyāṃ parasparasaṅgharṣeṇa vā vinaśyati, vairājyaṃ tu prakṛticittagrahaṇāpekṣi yathāsthitaṃ anyairbhujyate ityācāryāḥ
08.2.06 na iti kauṭilyaḥ
08.2.07 pitāputrayorbhrātrorvā dvairājyaṃ tulyayogakṣemaṃ amātyāvagrahaṃ vartayati
08.2.08 vairājyaṃ tu jīvataḥ parasyācchidya na etan mama iti manyamānaḥ karśayati, apavāhayati, paṇyaṃ vā karoti, viraktaṃ vā parityajyāpagacchati iti
08.2.09 andhaścalitaśāstro vā rājā iti aśāstracakṣurandho yatkiñcanakārī dṛḍhābhiniveśī parapraṇeyo vā rājyaṃ anyāyena upahanti, calitaśāstraḥ tu yatra śāstrāccalitamatirbhavati śakyānunayo bhavati ityācāryāḥ
08.2.10 na iti kauṭilyaḥ
08.2.11 andho rājā śakyate sahāyasampadā yatra tatra vā paryavasthāpayitum
08.2.12 calitaśāstraḥ tu śāstrād anyathā'bhiniviṣṭabuddhiranyāyena rājyaṃ ātmānaṃ ca upahanti iti
08.2.13 vyādhito navo vā rājā iti vyādhito rājā rājya upaghātaṃ amātyamūlaṃ prāṇābādhaṃ vā rājyamūlaṃ avāpnoti, navaḥ tu rājā svadharmānugrahaparihāradānamānakarmabhiḥ prakṛtirañjana upakāraiścarati ityācāryāḥ
08.2.14 na iti kauṭilyaḥ
08.2.15 vyādhito rājā yathāpravṛttaṃ rājapraṇidhiṃ anuvartayati
08.2.16 navaḥ tu rājā balāvarjitaṃ mama idaṃ rājyam iti yathā iṣṭaṃ anavagrahaścarati
08.2.17 sāmutthāyikairavagṛhīto vā rājya upaghātaṃ marṣayati
08.2.18 prakṛtiṣvarūḍhaḥ sukhaṃ ucchettuṃ bhavati iti
08.2.19 vyādhite viśeṣaḥ pāparogyapāparogī ca
08.2.20 nave'pyabhijāto'nabhijāta iti
08.2.21 durbalo'bhijāto balavān anabhijāto rājā iti durbalasyābhijātasya upajāpaṃ daurbalyāpekṣāḥ prakṛtayaḥ kṛcchreṇa upagacchanti, balavataścānabhijātasya balāpekṣāḥ sukhena ityācāryāḥ
08.2.22 na iti kauṭilyaḥ
08.2.23 durbalaṃ abhijātaṃ prakṛtayaḥ svayaṃ upanamanti, jātyaṃ aiśvaryaprakṛtiranuvartata iti
08.2.24 balavataścānabhijātasya upajāpaṃ visaṃvādayanti, anurāge sārvaguṇyaṃ iti
08.2.25 prayāsavadhāt sasyavadho muṣṭivadhāt pāpīyān, nirājīvatvād avṛṣṭirativṛṣṭitaḥ
08.2.26ab dvayordvayorvyasanayoḥ prakṛtīnāṃ balābalam ।
08.2.26chd pāramparyakrameṇa uktaṃ yāne sthāne ca kāraṇam  (iti)
   Chapt .   puruṣavyasanavargaḥ
08.3.01 avidyāvinayaḥ puruṣavyasanahetuḥ
08.3.02 avinīto hi vyasanadoṣānna paśyati
08.3.03 tān upadekṣyāmaḥ
08.3.04 kopajaḥ trivargaḥ, kāmajaścaturvargaḥ
08.3.05 tayoḥ kopo garīyān
08.3.06 sarvatra hi kopaścarati
08.3.07 prāyaśaśca kopavaśā rājānaḥ prakṛtikopairhatāḥ śrūyante, kāmavaśāḥ kṣayanimittaṃ arivyādhibhiriti
08.3.08 na iti bhāradvājaḥ
08.3.09 satpuruṣācāraḥ kopo vairayātanaṃ avajñāvadho bhītamanuṣyatā ca
08.3.10 nityaśca kopena sambandhaḥ pāpapratiṣedhārthaḥ
08.3.11 kāmaḥ siddhilābhaḥ sāntvaṃ tyāgaśīlatā sampriyabhāvaśca
08.3.12 nityaśca kāmena sambandhaḥ kṛtakarmaṇaḥ phala upabhogārthaḥ iti
08.3.13 na iti kauṭilyaḥ
08.3.14 dveṣyatā śatruvedanaṃ duḥkhāsaṅgaśca kopaḥ
08.3.15 paribhavo dravyanāśaḥ pāṭaccaradyūtakāralubdhakagāyanavādakaiścānarthyaiḥ samyogaḥ kāmaḥ
08.3.16 tayoḥ paribhavād dveṣyatā garīyasī
08.3.17 paribhūtaḥ svaiḥ paraiścāvagṛhyate, dveṣyaḥ samucchidyata iti
08.3.18 dravyanāśātśatruvedanaṃ garīyaḥ
08.3.19 dravyanāśaḥ kośābādhakaḥ, śatruvedanaṃ prāṇābādhakaṃ iti
08.3.20 anarthyasamyogād duḥkhasamyogo garīyān
08.3.21 anarthyasamyogo muhūrtapratīkāro, dīrghakleśakaro duḥkhānāṃ āsaṅga iti
08.3.22 tasmāt kopo garīyān
08.3.23 vākpāruṣyaṃ arthadūṣaṇaṃ daṇḍapāruṣyaṃ iti
08.3.24 vākpāruṣyārthadūṣaṇayorvākpāruṣyaṃ garīyaḥ iti viśālākṣaḥ
08.3.25 paruṣamukto hi tejasvī tejasā pratyārohati
08.3.26 duruktaśalyaṃ hṛdi nikhātaṃ tejaḥsandīpanaṃ indriya upatāpi ca iti
08.3.27 na iti kauṭilyaḥ
08.3.28 arthapūjā vākṣalyaṃ apahanti, vṛttivilopaḥ tvarthadūṣaṇam
08.3.29 adānaṃ ādānaṃ vināśaḥ parityāgo vā'rthasya ityarthadūṣaṇam
08.3.30 arthadūṣaṇadaṇḍapāruṣyayorarthadūṣaṇaṃ garīyaḥ iti pārāśarāḥ
08.3.31 arthamūlau dharmakāmau
08.3.32 arthapratibaddhaśca loko vartate
08.3.33 tasya upaghāto garīyān iti
08.3.34 na iti kauṭilyaḥ
08.3.35 sumahatā'pyarthena na kaścana śarīravināśaṃ icchet
08.3.36 daṇḍapāruṣyācca taṃ eva doṣaṃ anyebhyaḥ prāpnoti
08.3.37 iti kopajaḥ trivargaḥ
08.3.38 kāmajaḥ tu mṛgayā dyūtaṃ striyaḥ pānaṃ iti caturvargaḥ
08.3.39 tasya mṛgayādyūtayormṛgayā garīyasī iti piśunaḥ
08.3.40 stenāmitravyāladāvapraskhalanabhayadinmohāḥ kṣutpipāse ca prāṇābādhaḥ tasyām
08.3.41 dyūte tu jitaṃ evākṣaviduṣā yathā jayatsenaduryodhanābhyām iti
08.3.42 na itykauṭilyaḥ
08.3.43 tayorapyanyataraparājayo'sti iti nalayudhiṣṭhirābhyāṃ vyākhyātam
08.3.44 tad eva vijitadravyaṃ āmiṣaṃ vairānubandhaśca
08.3.45 sato'rthasya vipratipattirasataścārjanaṃ apratibhuktanāśo mūtrapurīṣadhāraṇabubhukṣā''dibhiśca vyādhilābha iti dyūtadoṣāḥ
08.3.46 mṛgayāyāṃ tu vyāyāmaḥ śleṣmapittamedaḥsvedanāśaścale sthite ca kāye lakṣaparicayaḥ kopabhayasthāneṣu ca mṛgāṇāṃ cittajñānaṃ anityayānaṃ ca iti
08.3.47 dyūtastrīvyasanayoḥ kaitavavyasanam iti kauṇapadantaḥ
08.3.48 sātatyena hi niśi pradīpe mātari ca mṛtāyāṃ dīvyatyeva kitavaḥ
08.3.49 kṛcchre ca pratipṛṣṭaḥ kupyati
08.3.50 strīvyasane tu snānapratikarmabhojanabhūmiṣu bhavatyeva dharmārthaparipraśnaḥ
08.3.51 śakyā ca strī rājahiteniyoktuṃ, upāṃśudaṇḍena vyādhinā vā vyāvartayituṃ avasrāvayituṃ vā iti
08.3.52 na iti kauṭilyaḥ
08.3.53 sapratyādeyaṃ dyūtaṃ niṣpratyādeyaṃ strīvyasanam
08.3.54 adarśanaṃ kāryanirvedaḥ kālātipātanād anartho dharmalopaśca tantradaurbalyaṃ pānānubandhaśca iti
08.3.55 strīpānavyasanayoḥ strīvyasanam iti vātavyādhiḥ
08.3.56 strīṣu hi bāliśyaṃ anekavidhaṃ niśāntapraṇidhau vyākhyātam
08.3.57 pāne tu śabdādīnāṃ indriyārthānāṃ upabhogaḥ prītidānaṃ parijanapūjanaṃ karmaśramavadhaśca iti
08.3.58 na iti kauṭilyaḥ
08.3.59 strīvyasane bhavatyapatya utpattirātmarakṣaṇaṃ cāntardāreṣu, viparyayo vā bāhyeṣu, agamyeṣu sarva ucchittiḥ
08.3.60 tad ubhayaṃ pānavyasane
08.3.61 pānasampat - saṃjñānāśo'nunmattasya unmattatvaṃ apretasya pretatvaṃ kaupīnadarśanaṃ śrutaprajñāprāṇavittamitrahāniḥ sadbhirviyogo'narthyasamyogaḥ tantrīgītanaipuṇyeṣu cārthaghneṣu prasaṅga iti
08.3.62 dyūtamadyayordyūtam
08.3.63 ekeṣāṃ paṇanimitto jayaḥ parājayo vā prāṇiṣu niścetaneṣu vā pakṣadvaidhena prakṛtikopaṃ karoti
08.3.64 viśeṣataśca saṅghānāṃ saṅghadharmiṇāṃ ca rājakulānāṃ dyūtanimitto bhedaḥ tannimitto vināśa ityasatpragrahaḥ pāpiṣṭhatamo vyasanānāṃ tantradaurbalyād iti
08.3.65ab asatāṃ pragrahaḥ kāmaḥ kopaścāvagrahaḥ satām ।
08.3.65chd vyasanaṃ doṣabāhulyād atyantaṃ ubhayaṃ matam
08.3.66ab tasmāt kopaṃ ca kāmaṃ ca vyasanārambhaṃ ātmavān ।
08.3.66chd parityajen mūlaharaṃ vṛddhasevī jita indriyaḥ  (iti)
   Chapt .   pīḍanavargaḥ - stambhavargaḥ - kośasaṃgavargaḥ
08.4.01 daivapīḍanaṃ - agnirudakaṃ vyādhirdurbhikṣaṃ maraka iti
08.4.02 agny।udakayoragnipīḍanaṃ apratikāryaṃ sarvadāhi ca, śakyāpagamanaṃ tāryābādhaṃ udakapīḍanam ityācāryāḥ
08.4.03 na it kauṭilyaḥ
08.4.04 agnirgrāmaṃ ardhagrāmaṃ vā dahati, udakavegaḥ tu grāmaśatapravāhī iti
08.4.05 vyādhidurbhikṣayorvyādhiḥ pretavyādhita upasṛṣṭaparicārakavyāyāma uparodhena karmāṇyupahanti, durbhikṣaṃ punarakarma upaghāti hiraṇyapaśukaradāyi ca ityācāryāḥ
08.4.06 na iti kauṭilyaḥ
08.4.07 ekadeśapīḍano vyādhiḥ śakyapratīkāraśca, sarvadeśapīḍanaṃ durbhikṣaṃ prāṇināṃ ajīvanāya iti
08.4.08 tena marako vyākhyātaḥ
08.4.09 kṣudrakamukhyakṣayayoḥ kṣudrakakṣayaḥ karmaṇāṃ ayogakṣemaṃ karoti, mukhyakṣayaḥ karmānuṣṭhāna uparodhadharmā ityācāryāḥ
08.4.10 na iti kauṭilyaḥ
08.4.11 śakyaḥ kṣudrakakṣayaḥ pratisandhātuṃ bāhulyāt kṣudrakāṇāṃ, na mukhyakṣayaḥ
08.4.12 sahasreṣu hi mukhyo bhavatyeko na vā sattvaprajñā''dhikyāt tad।āśrayatvāt kṣudrakāṇāṃ iti
08.4.13 svacakraparacakrayoḥ svacakraṃ atimātrābhyāṃ daṇḍakarābhyāṃ pīḍayatyaśakyaṃ ca vārayituṃ, paracakraṃ tu śakyaṃ praiyoddhuṃ upasāreṇa sandhinā vā mokṣayitum ityācāryāḥ
08.4.14 na iti kauṭilyaḥ
08.4.15 svacakrapīḍanaṃ prakṛtipuruṣamukhya upagrahavighātābhyāṃ śakyate vārayituṃ ekadeśaṃ vā pīḍayati, sarvadeśapīḍanaṃ tu paracakraṃ vilopaghātadāhavidhvaṃsanāpavāhanaiḥ pīḍayati iti
08.4.16 prakṛtirājavivādayoḥ prakṝtivivādaḥ prakṛtīnāṃ bhedakaḥ parābhiyogān āvahati, rājavivādaḥ tu prakṛtīnāṃ dviguṇabhaktavetanaparihārakaro bhavati ityācāryāḥ
08.4.17 na iti kauṭilyaḥ
08.4.18 śakyaḥ prakṛtivivādaḥ prakṛtimukhya upagraheṇa kalahasthānāpanayanena vā vārayitum
08.4.19 vivadamānāḥ tu prakṛtayaḥ parasparasaṅgharṣeṇa upakurvanti
08.4.20 rājavivādaḥ tu pīḍana ucchedanāya prakṛtīnāṃ dviguṇavyāyāmasādhya iti
08.4.21 deśarājavihārayordeśavihāraḥ traikālyena karmaphala upaghātaṃ karoti, rājavihāraḥ tu kāruśilpikuśīlavavāgjīvanarūpājīvāvaidehaka upakāraṃ karoti ityācāryāḥ
08.4.22 na iti kauṭilyaḥ
08.4.23 deśavihāraḥ karmaśramaṃ avadhā'rthaṃ alpaṃ bhakṣayati bhakṣayitvā ca bhūyaḥ karmasu yogaṃ gacchati, rājavihāraḥ tu svayaṃ vallabhaiśca svayaṅgrāhapraṇayapaṇyāgārakārya upagrahaiḥ pīḍayati iti
08.4.24 subhagākumārayoḥ kumāraḥ svayaṃ vallabhaiśca svayaṅgrāhapraṇayapaṇyāgārakārya upagrahaiḥ pīḍayati, subhagā vilāsa upabhogena ityācāryāḥ
08.4.25 na iti kauṭilyaḥ
08.4.26 śakyaḥ kumāro mantripurohitābhyāṃ vārayituṃ, na subhagā bāliśyād anarthyajanasamyogācca iti
08.4.27 śreṇīmukhyayoḥ śreṇī bāhulyād anavagrahā steyasāhasābhyāṃ pīḍayati, mukhyaḥ kāryānugrahavighātābhyām ityācāryāḥ
08.4.28 na iti kauṭilyaḥ
08.4.29 suvyāvartyā śreṇī samānaśīlavyasanatvāt, śreṇīmukhya ekadeśa upagraheṇa vā
08.4.30 stambhayukto mukhyaḥ paraprāṇadravya upaghātābhyāṃ pīḍayati iti
08.4.31 samnidhātṛsamāhartroḥ samnidhātā kṛtavidūṣaṇātyayābhyāṃ pīḍayati, samāhartā karaṇādhiṣṭhitaḥ pradiṣṭaphala upabhogī bhavati ityācāryāḥ
08.4.32 na iti kauṭilyaḥ
08.4.33 samnidhātā kṛtāvasthaṃ anyaiḥ kośapraveśyaṃ pratigṛhṇāti, samāhartā tu pūrvaṃ arthaṃ ātmanaḥ kṛtvā paścād rājārthaṃ karoti praṇāśayati vā, parasvādāne ca svapratyayaścarati iti
08.4.34 antapālavaidehakayorantapālaścoraprasargadeyātyādānābhyāṃ vaṇikpathaṃ pīḍayati, vaidehakāḥ tu paṇya।pratipaṇyānugrahaiḥ prasādhayanti ityācāryāḥ
08.4.35 na iti kauṭilyaḥ
08.4.36 antapālaḥ paṇyasampātānugraheṇa vartayati, vaidehakāḥ tu sambhūya paṇyānāṃ utkarṣāpakarṣaṃ kurvāṇāḥ paṇe paṇaśataṃ kumbhe kumbhaśataṃ ityājīvanti
08.4.37 abhijāta uparuddhā bhūmiḥ paśuvraja uparuddhā vā iti abhijāta uparuddhā bhūmiḥ mahāphalā'pyāyudhīya upakāriṇī na kṣamā mokṣayituṃ vyasanābādhabhayāt, paśuvraja uparuddhā tu kṛṣiyogyā kṣamā mokṣayitum
08.4.38 vivītaṃ hi kṣetreṇa bādhyate ityācāryāḥ
08.4.39 na iti kauṭilyaḥ
08.4.40 abhijāta uparuddhā bhūmiratyantamahā upakārā'pi kṣamā mokṣayituṃ vyasanābādhabhayāt, paśuvraja uparuddhā tu kośavāhana upakāriṇī na kṣamā mokṣayituṃ, anyatra sasyavāpa uparodhād iti
08.4.41 pratirodhakāṭavikayoḥ pratirodhakā rātrisattracarāḥ śarīrākramiṇo nityāḥ śatasahasrāhapāriṇaḥ pradhānakopakāśca vyavahitāḥ pratyantarāraṇyacarāścāṭavikāḥ prakāśā dṛsyāścaranti, ekadeśaghātakāśca ityācāryāḥ
08.4.42 na iti kauṭilyaḥ
08.4.43 pratirodhakāḥ pramattasyāparahanti, alpāḥ kuṇṭhāḥ sukhā jñātuṃ grahītuṃ ca, svadeśasthāḥ prabhūtā vikrāntāścāṭavikāḥ prakāśayodino'pahartāro hantāraśca deśānāṃ rājasadharmāṇa iti
08.4.44 mṛgahastivanayoḥ mṛgāḥ prabhūtāḥ prabhūtamāṃsacarma upakāriṇo mandagrāsāvakleśinaḥ suniyamyāśca
08.4.45 viparītā hastino gṛhyamāṇā duṣṭāśca deśavināśāya iti
08.4.46 svaparasthānīya upakārayoḥ svasthānīya upakāro dhānyapaśuhiraṇyakupya upakāro jānapadānāṃ āpadyātmadhāraṇaḥ
08.4.47 viparītaḥ parasthānīya upakāraḥ
08.4.48 iti pīḍanāni - ābhyantaro mukhyastambho bāhyo'mitrāṭavīstambhaḥ iti stambhavargah
08.4.49 tābhyāṃ pīḍanairyathā uktaiśca pīḍitaḥ, sakto mukhyeṣu, parihāra upahataḥ, prakīrṇo, mithyāsaṃhṛtaḥ, sāmantāṭavīhṛta iti kośasaṅgavargaḥ
08.4.50ab pīḍanānāṃ anutpattāvutpannānāṃ ca vāraṇe ।
08.4.50chd yateta deśavṛddhy'rthaṃ nāśe ca stambhasaṅgayoḥ  (iti)
   Chapt .   balavyasanavargaḥ - mitravyasanavargaḥ
08.5.01 balavyasanāni - amānitaṃ, vimānitaṃ, abhṛtaṃ, vyādhitaṃ, navāgataṃ, dūrāyātaṃ, pariśrāntaṃ, parikṣīṇaṃ, pratihataṃ, hatāgravegaṃ, anṛtuprāptaṃ, abhūmiprāptaṃ, āśānirvedi, parisṛptaṃ, kalatragarbhi, antaḥśalyaṃ, kupitamūlaṃ, bhinnagarbhaṃ, apasṛtaṃ, atikṣiptaṃ, upaniviṣṭaṃ, samāptaṃ, uparuddhaṃ, parikṣiptaṃ, chinnadhānyapuruṣavīvadhaṃ, svavikṣiptaṃ, mitravikṣiptaṃ, dūṣyayuktaṃ, duṣṭapārṣṇigrāhaṃ, śūnyamūlaṃ, asvāmisaṃhataṃ, bhinnakūṭaṃ, andhaṃ iti
08.5.02 teṣāṃ amānitavimānitāniyatayoramānitaṃ kṛtārthamānaṃ yudhyeta, na vimānitaṃ antaḥkopam
08.5.03 abhṛtavyādhitayorabhṛtaṃ tadātvakṛtavetanaṃ yudhyeta, na vyādhitaṃ akarmaṇyam
08.5.04 navāgatadūrāyātayornavāgataṃ anyata upalabdhadeśaṃ anavamiśraṃ yudhyeta, na dūrāyataṃ āyatagataparikleśam
08.5.05 pariśrāntaparikṣīṇayoḥ pariśrāntaṃ snānabhojanasvapnalabdhaviśrāmaṃ yudhyeta, na parikṣīṇaṃ anyatrāhave kṣīṇayugyapuruṣam
08.5.06 pratihatahatāgravegayoḥ pratihataṃ agrapātabhagnaṃ pravīrapuruṣasaṃhataṃ yudhyeta, na hatāgravegaṃ agrapātahatavīram
08.5.07 anṛtv'bhūmiprāptayoranṛtuprāptaṃ yatha।ṛtuyugyaśastrāvaraṇaṃ yudhyeta, nābhūmiprāptaṃ avaruddhaprasāravyāyāmam
08.5.08 āśānirvediparisṛptayorāśānirvedi labdhābhiprāyaṃ yudhyeta, na parisṛptaṃ apasṛtamukhyam
08.5.09 kalatragarbhy'ntaḥśalyayoḥ kalatragarbhi unmucya kalatraṃ yudhyeta, nāntaḥśalyaṃ antaramitram
08.5.10 kupitamūlabhinnagarbhayoḥ kupitamūlaṃ praśamitakopaṃ sāmādibhiryudhyeta, na bhinnagarbhaṃ anyonyasmād bhinnam
08.5.11 apasṛtātikṣiptayorapasṛtaṃ ekarājyātikrāntaṃ mantravyāyāmābhyāṃ sattramitrāpāśrayaṃ yudhyeta, nātikṣiptaṃ anekarājyātikrāntaṃ bahv।ābādhatvāt
08.5.12 upaniviṣṭasamāptayorupaniviṣṭaṃ pṛthagyānasthānaṃ atisandhāyāriṃ yudhyeta, na samāptaṃ ariṇā ekasthānayānam
08.5.13 uparuddhaparikṣiptayoruparuddhaṃ anyato niṣkramya uparoddhāraṃ pratiyudhyeta, na parikṣiptaṃ sarvataḥ pratiruddham
08.5.14 chinnadhānyapuruṣavīvadhayoḥ chinnadhānyaṃ anyato dhānyaṃ ānīya jaṅgamasthāvarāhāraṃ vā yudhyeta, na chinnapuruṣavīvadhaṃ anabhisāram
08.5.15 svavikṣiptamitravikṣiptayoḥ svavikṣiptaṃ svabhūmau vikṣiptaṃ sainyaṃ āpadi śakyaṃ āvāhayituṃ, na mitravikṣiptaṃ viprakṛṣṭadeśakālatvāt
08.5.16 dūṣyayuktaduṣṭapārṣṇigrāhayordūṣyayuktaṃ āptapuruṣādhiṣṭhitaṃ asaṃhataṃ yudhyeta, na duṣṭapārṣṇigrāhaṃ pṛṣṭhābhighātatrastam
08.5.17 śūnyamūlāsvāmisaṃhatayoḥ śūnyamūlaṃ kṛtapaurajānapadārakṣaṃ sarvasandohena yudhyeta, nāsvāmisaṃhataṃ rājasenāpatihīnam
08.5.18 bhinnakūṭāndhayorbhinnakūṭaṃ anyādhiṣṭhitaṃ yudhyeta, nāndhaṃ adeśikaṃ - iti
08.5.19ab doṣaśuddhirbalāvāpaḥ sattrasthānātisaṃhitam ।
08.5.19chd sandhiśca uttarapakṣasya balavyasanasādhanam
08.5.20ab rakṣet svadaṇḍaṃ vyasane śatrubhyo nityaṃ utthitaḥ ।
08.5.20chd prahared daṇḍarandhreṣu śatrūṇāṃ nityaṃ utthitaḥ
08.5.21ab yato nimittaṃ vyasanaṃ prakṛtīnāṃ avāpnuyāt ।
08.5.21chd prāg eva pratikurvīta tannimittaṃ atandritaḥ ।
08.5.22ab abhiyātaṃ svayaṃ mitraṃ sambhūyānyavaśena vā
08.5.22chd parityaktaṃ aśaktyā vā lobhena praṇayena vā ।
08.5.23ab vikrītaṃ abhiyuñjāne saṅgrāme vā'pavartinā
08.5.23chd dvaidhībhāvena vā'mitraṃ yāsyatā vā'nyaṃ anyataḥ ।
08.5.24ab pṛthag vā sahayāne vā viśvāsenātisaṃhitam
08.5.24chd bhayāvamānālasyairvā vyasanānna pramokṣitam ।
08.5.25ab avaruddhaṃ svabhūmibhyaḥ samīpād vā bhayād gatam
08.5.25chd ācchedanād adānād vā dattvā vā'pyavamānitam ।
08.5.26ab atyāhāritaṃ arthaṃ vā svayaṃ paramukhena vā
08.5.26chd atibhāre niyuktaṃ vā bhaṅktvā paraṃ upasthitam ।
08.5.27ab upekṣitaṃ aśaktyā vā prārthayitvā virodhitam
08.5.27chd kṛcchreṇa sādhyate mitraṃ siddhaṃ cāśu virajyati ।
08.5.28ab kṛtaprayāsaṃ mānyaṃ vā mohān mitraṃ amānitam ।
08.5.28chd mānitaṃ vā na sadṛśaṃ śaktito vā nivāritam
08.5.29ab mitra upaghātatrastaṃ vā śaṅkitaṃ vā'risaṃhitāt ।
08.5.29chd dūṣyairvā bhedituṃ mitraṃ sādhyaṃ siddhaṃ ca tiṣṭhati
08.5.30ab tasmānna utpādayed enān doṣān mitra upaghātakān ।
08.5.30chd utpannān vā praśamayed guṇairdoṣa upaghātibhiḥ  (iti)
   Book .  
   Chapt .   śaktideśakālabalābalajñānaṃ - yātrākālāḥ
09.1.01 vijigīṣurātmanaḥ parasya ca balābalaṃ śaktideśakālayātrākālabalasamuddānakālapaścātkopakṣayavyayalābhāpadāṃ jñātvā viśiṣṭabalo yāyāt, anyathā''sīta
09.1.02 utsāhaprabhāvayorutsāhaḥ śreyān
09.1.03 svayaṃ hi rājā śūro balavān arogaḥ kṛtāstro daṇḍadvitīyo'pi śaktaḥ prabhāvavantaṃ rājānaṃ jetum
09.1.04 alpo'pi cāsya daṇḍaḥ tejasā kṛtyakaro bhavati
09.1.05 nirutsāhaḥ tu prabhāvavān rājā vikramābhipanno naśyati ityācāryāḥ
09.1.06 na iti kauṭilyaḥ
09.1.07 prabhāvavān utsāhavantaṃ rājānaṃ prabhāvenātisandhatte tadviśiṣṭaṃ anyaṃ rājānaṃ āvāhya bhṛtvā krītvā pravīrapuruṣān
09.1.08 prabhūtaprabhāvahayahastiratha upakaraṇasampannaścāsya daṇḍaḥ sarvatrāpratihataścarati
09.1.09 utsāhavataśca prabhāvavanto jitvā krītvā ca striyo bālāḥ paṅgavo'ndhāśca pṛthivīṃ jigyuriti
09.1.10 prabhāvamantrayoḥ prabhāvaḥ śreyān
09.1.11 mantraśaktisampanno hi vandhyabuddhiraprabhāvo bhavati
09.1.12 mantrakarma cāsya niścitaṃ aprabhāvo garbhadhānyaṃ avṛṣṭiriva upahanti ityācāryāḥ
09.1.13 na iti kauṭilyaḥ
09.1.14 mantraśaktiḥ śreyasī
09.1.15 prajñāśāstracakṣurhi rājā'lpenāpi prayatnena mantraṃ ādhātuṃ śaktaḥ parān utsāhaprabhāvavataśca sāmādibhiryoga upaniṣadbhyāṃ cātisandhātum
09.1.16 evaṃ utsāhaprabhāvamantraśaktīnāṃ uttara uttarādhiko'tisandhatte
09.1.17 deśaḥ pṛthivī
09.1.18 tasyāṃ himavatsamudrāntaraṃ udīcīnaṃ yojanasahasraparimāṇaṃ tiryak cakravartikṣetram
09.1.19 tatrāraṇyo grāmyaḥ parvata audako bhaumaḥ samo viṣama iti viśeṣāḥ
09.1.20 teṣu yathāsvabalavṛddhikaraṃ karma prayuñjīta
09.1.21 yatrātmanaḥ sainyavyāyāmānāṃ bhūmiḥ, abhūmiḥ parasya, sa uttamo deśaḥ, viparīto'dhamaḥ, sādhāraṇo madhyamaḥ
09.1.22 kālaḥ śīta uṣṇavarṣātmā
09.1.23 tasya rātrirahaḥ pakṣo māsa ṛturayanaṃ saṃvatsaro yugaṃ iti viśeṣāḥ
09.1.24 teṣu yathāsvabalavṛddhikaraṃ karmaprayuñjīta
09.1.25 yatrātmanaḥ sainyavyāyāmānāṃ ṛtuḥ anṛtuḥ parasya, sa uttamaḥ kālaḥ, viparīto'dhamaḥ, sādhāraṇo madhyamaḥ
09.1.26 śaktideśakālānāṃ tu śaktiḥ śreyasī ityācāryāḥ
09.1.27 śaktimān hi nimnasthalavato deśasya śīta uṣṇavarṣavataśca kālasya śaktaḥ pratīkāre bhavati
09.1.28 deśaḥ śreyān ityeke
09.1.29 sthalagato hi śvā nakraṃ vikarṣati, nimnagato nakraḥ śvānam iti
09.1.30 kālaḥ śreyān ityeke
09.1.31 divā kākaḥ kauśikaṃ hanti, rātrau kauśikaḥ kākam iti
09.1.32 na iti kauṭilyaḥ
09.1.33 parasparasādhakā hi śaktideśakālāḥ
09.1.34 tairabhyuccitaḥ tṛtīyaṃ caturthaṃ vā daṇḍasyāṃśaṃ mūle pārṣṇyāṃ pratyantāṭavīṣu ca rakṣā vidhāya kāryasādhanasahaṃ kośadaṇḍaṃ cādāya kṣīṇapurāṇabhaktaṃ agṛhītanavabhaktaṃ asaṃskṛtadurgamamitraṃ vārṣikaṃ cāsya sasyaṃ haimanaṃ ca muṣṭiṃ upahantuṃ mārgaśīrṣīṃ yātrāṃ yāyāt
09.1.35 haimānaṃ cāsya sasyaṃ vāsantikaṃ ca muṣṭiṃ upahantuṃ caitrīṃ yātrāṃ yāyāt
09.1.36 kṣīṇakṛṇakāṣṭha udakaṃ asaṃskṛtadurgamamitraṃ vāsantikaṃ cāsya sasyaṃ vārṣikīṃ ca muṣṭiṃ upahantuṃ jyeṣṭhāmūlīyāṃ yātrāṃ yāyāt
09.1.37 atyuṣṇaṃ alpayavasa indhana udakaṃ vā deśaṃ hemante yāyāt
09.1.38 tuṣāradurdinaṃ agādhanimnaprāyaṃ gahanatṛṇavṛkṣaṃ vā deśaṃ grīṣme yāyāt
09.1.39 svasainyavyāyāmayogyaṃ parasyāyogyaṃ varṣati yāyāt
09.1.40 mārgaśīrṣīṃ taiṣīṃ cāntareṇa dīrghakālāṃ yātrāṃ yāyāt, caitrīṃ vaiśākhīṃ cāntareṇa madhyamakālāṃ, jyeṣṭhāmūlīyāṃ āṣāḍhīṃ cāntareṇa hrasvakālāṃ, upoṣiṣyan vyasane caturthīm
09.1.41 vyasanābhiyānaṃ vigṛhyayāne vyākhyātam
09.1.42 prāyaśaścācāryāḥ paravyasane yātavyam ityupadiśanti
09.1.43 śakty।udaye yātavyaṃ anaikānntikatvād vyasanānāṃ iti kauṭilyaḥ
09.1.44 yadā vā prayātaḥ karśayituṃ ucchetuṃ vā śaknuyād amitraṃ tadā yāyāt
09.1.45 atyuṣṇa upakṣīṇe kāle hastibalaprāyo yāyāt
09.1.46 hastino hyantaḥsvedāḥ kuṣṭhino bhavanti
09.1.47 anavagāhamānāḥ toyaṃ apibantaścāntar'vakṣārāccāndhībhavanti
09.1.48 tasmāt prabhūta udake deśe varṣati ca hastibalaprāyo yāyāt
09.1.49 viparyaye khara uṣṭrāśvabalaprāyo deśaṃ alpavarṣapaṅkam
09.1.50 varṣati maruprāyaṃ catur'ṅgabalo yāyāt
09.1.51 samaviṣamanimnasthalahrasvadīrghavaśena vā'dhvano yātrāṃ vibhajet
09.1.52ab sarvā vā hrasvakālāḥ syuryātavyāḥ kāryalāghavāt ।
09.1.52chd dīrghāḥ kāryagurutvād vā varṣāvāsaḥ paratra ca  (iti)
   Chapt .   bala upādānakālāḥ -samnāhaguṇāḥ -pratibalakarma
09.2.01 maulabhṛtakaśreṇīmitrāmitrāṭavībalānāṃ samuddānakālāḥ
09.2.02 mūlarakṣaṇād atiriktaṃ maulabalaṃ, atyāvāpayuktā vā maulā mūle vikurvīran, bahulānuraktamaulabalaḥ sārabalo vā pratiyoddhā, vyāyāmena yoddhavyaṃ, prakṛṣṭe'dhvani kāle vā kṣayavyayasahatvān maulānāṃ, bahulānuraktasampāte ca yātavyasya upajāpabhayād anyasainyānāṃ bhṛtādīnāṃ aviśvāse, balakṣaye vā sarvasainyānāṃ - iti maulabalakālaḥ
09.2.03 prabhūtaṃ me bhṛtabalaṃ alpaṃ ca maulabalamṇ parasyālpaṃ viraktaṃ vā maulabalaṃ, phalguprāyaṃ asāraṃ vā bhṛtasainyamṇ mantreṇa yoddhavyaṃ alpavyāyāmenaṇ hrasvo deśaḥ kālo vā tanukṣayavyayahṇ alpāvāpaṃ śānta upajāpaṃ viśvastaṃ vā me sainyamṇ parasyālpaḥ prasāro hantavyahṇ - iti bhṛtabalakālaḥ
09.2.04 prabhūtaṃ me śreṇībalaṃ, śakyaṃ mūle yātrāyāṃ cādhātumṇ hrasvaḥ pravāsaḥ, śreṇībalaprāyaḥ pratiyoddhā mantravyāyāmābhyāṃ pratiyoddhukāmaḥ, daṇḍabalavyavahāraḥ - iti śreṇībalakālaḥ
09.2.05 prabhūtaṃ me mitrabalaṃ śakyaṃ mūle yātrāyāṃ cādhātumṇ alpaḥ pravāso mantrayuddhācca bhūyo vyāyāmayuddhamṇ mitrabalena vā pūrvaṃ aṭavīṃ nagarasthānaṃ āsāraṃ vā yodhayitvā paścāt svabalena yoddhayiṣyāmiṇ mitrasādhāraṇaṃ vā me kāryamṇ mitrāyattā vā me kāryasiddhihṇ āsannaṃ anugrāhyaṃ vā me mitramṇ atyāvāpaṃ vā'sya sādayiṣyāmi - iti mitrabalakālaḥ
09.2.06 prabhūtaṃ me śatrubalaṃ, śatrubalena yodhayiṣyāmi nagarasthānaṃ aṭavīṃ vā, tatra me śvavarāhayoḥ kalahe caṇḍālasya ivānyatarasiddhirbhaviṣyatiṇ āsārāṇāṃ aṭavīnāṃ vā kaṇṭakamardanaṃ etat kariṣyāmiṇ - atyupacitaṃ vā kopabhayānnityaṃ āsannaṃ aribalaṃ vāsayed, anyatrābhyantarakopaśaṅkāyāḥ - śatruyuddhāvarayuddhakālaśca - ityamitrabalakālaḥ
09.2.07 tenāṭavībalakālo vyākhyātaḥ
09.2.08 mārgādeśikaṃ, parabhūmiyogyaṃ, ariyuddhapratilomaṃ, aṭavībalaprāyaḥ śatrurvā, bilvaṃ bilvena hanyatāmṇ alpaḥ prasāro hantavyaḥ - ityaṭavībalakālaḥ
09.2.09 sainyaṃ anekaṃ anekasthaṃ uktaṃ anuktaṃ vā vilopārthaṃ yad uttiṣṭhati tad autsāhikaṃ - abhaktavetanaṃ vilopaviṣṭipratāpakaraṃ bhedyaṃ pareṣāṃ, abhedyaṃ tulyadeśajātiśilpaprāyaṃ saṃhataṃ mahat iti bala upādānakālāh
09.2.10 teṣāṃ kupyabhṛtaṃ amitrāṭavībalaṃ vilopabhṛtaṃ vā kuryāt
09.2.11 amitrasya vā balakāle pratyutpanne śatrubalaṃ avagṛhṇīyāt, anyatra vā preṣayet, aphalaṃ vā kuryāt, vikṣiptaṃ vā vāsayet, kāle vā'tikrānte visṛjet
09.2.12 parasya ca etad balasamuddānaṃ vighātayet, ātmanaḥ sampādayet
09.2.13 pūrvaṃ pūrvaṃ ca eṣāṃ śreyaḥ samnāhayitum
09.2.14 tadbhāvabhāvitvānnityasatkārānugamācca maulabalaṃ bhṛtabalātśreyaḥ
09.2.15 nityānantaraṃ kṣipra utthāyi vaśyaṃ va bhṛtabalaṃ śreṇībalātśreyaḥ
09.2.16 jānapadaṃ ekārtha upagataṃ tulyasaṅgharṣāmarṣasiddhilābhaṃ ca śreṇībalaṃ mitrabalātśreyaḥ
09.2.17 aparimitadeśakālaṃ ekārtha upagamācca mitrabalaṃ amitrabalātśreyaḥ
09.2.18 āryādhiṣṭhitaṃ amitrabalaṃ aṭavībalātśreyaḥ
09.2.19 tad ubhayaṃ vilopārtham
09.2.20 avilope vyasane ca tābhyāṃ ahibhayaṃ syāt
09.2.21 brāhmaṇakṣatriyavaiśyaśūdrasainyānāṃ tejaḥprādhānyāt pūrvaṃ pūrvaṃ śreyaḥ samnāhayitum ityācāryāḥ
09.2.22 na iti kauṭilyaḥ
09.2.23 praṇipātena brāhmaṇabalaṃ paro'bhihārayet
09.2.24 praharaṇavidyāvinītaṃ tu kṣatriyabalaṃ śreyaḥ, bahulasāraṃ vā vaiśyaśūdrabalaṃ iti
09.2.25 tasmād evambalaḥ paraḥ, tasya etat pratibalaṃ iti balasamuddānaṃ kuryāt
09.2.26 hastiyantraśakaṭagarbhakuntaprāsahāṭakaveṇuśalyavad hastibalasya pratibalam
09.2.27 tad eva pāṣāṇalaguḍāvaraṇāṅkuśakacagrahaṇīprāyaṃ rathabalasya pratibalam
09.2.28 tad evāśvānāṃ pratibalaṃ, varmiṇo vā hastino'śvā vā varmiṇaḥ
09.2.29 kavacino rathā āvaraṇinaḥ pattayaśca catur'ṅgabalasya pratibalam
09.2.30ab evaṃ balasamuddānaṃ parasainyanivāraṇam ।
09.2.30chd vibhavena svasainyānāṃ kuryād aṅgavikalpaśaḥ  (iti)
   Chapt .   paścātkopacintā - bāhyābhyantaraprakṛtikopapratīkāraḥ
09.3.01 alpaḥ paścātkopo mahān purastāllābha iti alpaḥ paścātkopo garīyān
09.3.02 alpaṃ paścātkopaṃ prayātassya dūṣyāmitrāṭavikā hi sarvataḥ samedhayanti, prakṛtikopo vā
09.3.03 labdhaṃ api ca mahāntaṃ purastāllāhaṃ evambhūte bhṛtyamitrakṣayavyayā grasante
09.3.04 tasmāt sahasra ekīyaḥ purastāllābhasyāyogaḥ śata ekīyo vā paścātkopa iti na yāyāt
09.3.05 sūcīmukhā hyanarthā iti lokapravādaḥ
09.3.06 paścātkope sāmadānabhedadaṇḍān prayuñjīta
09.3.07 purastāllābhe senāpatiṃ kumāraṃ vā daṇḍacāriṇaṃ kurvīta
09.3.08 balavān vā rājā paścātkopāvagrahasamarthaḥ purastāllābhaṃ ādātuṃ yāyāt
09.3.09 abhyantarakopaśaṅkāyāṃ śaṅkitān ādāya yāyāt, bāhyakopaśaṅkāyāṃ vā putradāraṃ eṣām
09.3.10 abhyantarāvagrahaṃ kṛtvā śūnyapālaṃ anekabalavargaṃ anekamukhyaṃ ca sthāpayitvā yāyāt, na vā yāyāt
09.3.11 abhyantarakopo bāhyakopāt pāpīyān ityuktaṃ purastāt
09.3.12 mantrapurohitasenāpatiyuvarājānāṃ anyatamakopo'bhyantarakopaḥ
09.3.13 taṃ ātmadoṣatyāgena paraśakty'parādhavaśena vā sādhayet
09.3.14 mahā'parādhe'pi purohite samrodhanaṃ avasrāvaṇaṃ vā siddhiḥ, yuvarāje samrodhanaṃ nigraho vā guṇavatyanyasmin sati putre
09.3.15 putraṃ bhrātaraṃ anyaṃ vā kulyaṃ rājagrāhiṇaṃ utsāhena sādhayet, utsāhābbhāve gṛhītānuvartanasandhikarmabhyāṃ arisandhānabhayāt
09.3.16 anyebhyaḥ tadvidhebhyo vā bhūmidānairviśvāsayed enam
09.3.17 tadviśiṣṭaṃ svayaṅgrāhaṃ daṇḍaṃ vā preṣayet, sāmantāṭavikān vā, tairvigṛhītaṃ atisandadhyāt
09.3.18 aparuddhādānaṃ pāragrāmikaṃ vā yogaṃ ātiṣṭhet
09.3.19 etena mantrasenāpatī vyākhyātau
09.3.20 mantry।ādivarjānāṃ antar'mātyānāṃ anyatamakopo'ntar'mātyakopaḥ
09.3.21 tatrāpi yathā'rhaṃ upāyān prayuñjīta
09.3.22 rāṣṭramukhyāntapālāṭavikadaṇḍa upanatānāṃ anyatamakopo bāhyakopaḥ
09.3.23 taṃ anyonyenāvagrāhayet
09.3.24 atidurgapratiṣṭabdhaṃ vā sāmantāṭavikatatkulīnāparuddhānāṃ anyatamenāvagrāhayet
09.3.25 mitreṇa upagrāhayed vā yathā nāmitraṃ gacchet
09.3.26 amitrād vā sattrī bhedayed enaṃ - ayaṃ tvā yogapuruṣaṃ manyamāno bhartaryeva vikramayiṣyati, avāptārtho daṇḍacāriṇaṃ amitrāṭavikeṣu kṛcchre vā prayāse yokṣyati, viputradāraṃ ante vā vāsayiṣyati
09.3.27 pratihatavikramaṃ tvāṃ bhartarypaṇyaṃ kariṣyati, tvayā vā sandhiṃ kṛtvā bhartāraṃ eva prasādayiṣyati
09.3.28 mitraṃ upakṛṣṭaṃ vā'sya gaccha iti
09.3.29 pratipannaṃ iṣṭābhiprāyaiḥ pūjayet
09.3.30 apratipannasya saṃśrayaṃ bhedayed asau te yogapuruṣaḥ praṇihitaḥ iti
09.3.31 sattrī ca enaṃ abhityaktaśāsanairghātayet, gūḍhapuruṣairvā
09.3.32 sahaprasthāyino vā'sya pravīrapuruṣān yathā'bhiprāyakaraṇenāvāhayet
09.3.33 tena praṇihitān sattrī brūyāt
09.3.34 iti siddhiḥ
09.3.35 parasya ca enān kopān utthāpayet, ātmanaśca śamayet
09.3.36 yaḥ kopaṃ kartuṃ śamayituṃ vā śaktaḥ tatra upajāpaḥ kāryaḥ
09.3.37 yaḥ satyasandhaḥ śaktaḥ karmaṇi phalāvāptau cānugrahītuṃ vinipāte ca trātuṃ tatra pratijāpaḥ kāryaḥ, tarkayitavyaśca kalyāṇabuddhirutāho śaṭha iti
09.3.38 śaṭho hi bāhyo'bhyantaraṃ evaṃ upajapati - bhartāraṃ cedd hatvā māṃ pratipādayiṣyati śatruvadho bhūmilābhaśca me dvividho lābho bhaviṣyati, atha vā śatrurenaṃ āhaniṣyati iti hatabandhupakṣaḥ tulyadoṣadaṇḍena udvignaśca me bhūyān akṛtyapakṣo bhaviṣyati, tadvidhe vā'nyasminn api śaṅkito bhaviṣyati, anyaṃ anyaṃ cāsya mukhyaṃ abhityaktaśāsanena ghātayiṣyāmi iti
09.3.39 abhyantaro vā śaṭho bāhyaṃ evaṃ upajapati - kośaṃ asya hariṣyāmi, daṇḍaṃ vā'sya haniṣyāmi, duṣṭaṃ vā bhartāraṃ anena ghātayiṣyāmi, pratipannaṃ bāhyaṃ amitrāṭavikeṣu vikramayiṣyāmi cakraṃ asya sajyatāṃ, vairaṃ asya prasajyatāṃ, tataḥ svādhīno me bhaviṣyati, tato bhartāraṃ eva prasādayiṣyāmi, svayaṃ vā rājyaṃ grahīṣyāmiṇ baddhvā vā bāhyabhūmiṃ bhartṛbhūmiṃ ca ubhayaṃ avāpsyāmi, viruddhaṃ vā''vāhayitvā bāhyaṃ viśvastaṃ ghātayiṣyāmi, śūnyaṃ vā'sya mūlaṃ hariṣyāmi iti
09.3.40 kalyāṇabuddhiḥ tu sahajīvyarthaṃ upajapati
09.3.41 kalyāṇabuddhinā sandadhīta, śaṭhaṃ tathā iti pratigṛhyātisandadhyāt - iti
09.3.42ab evaṃ upalabhya - pare parebhyaḥ sve svebhyaḥ sve parebhyaḥ svataḥ pare ।
09.3.42chd rakṣyāḥ svebhyaḥ parebhyaśca nityaṃ ātmā vipaścitā  (iti)
   Chapt .   kṣayavyayalābhaviparimarśaḥ
09.4.01 yugyapuruṣāpacayaḥ kṣayaḥ
09.4.02 hiraṇyadhānyāpacayo vyayaḥ
09.4.03 tābhyāṃ bahuguṇaviśiṣṭe lābhe yāyāt
09.4.04 ādeyaḥ pratyādeyaḥ prasādakaḥ prakopako hrasvakālaḥ tanukṣayo'lpavyayo mahān vṛddhy।udayaḥ kalyo dharmyaḥ purogaśca iti lābhasampat
09.4.05 suprāpyānupālyaḥ pareṣāṃ apratyādeya ityādeyaḥ
09.4.06 viparyaye pratyādeyaḥ
09.4.07 taṃ ādadānaḥ tatrastho vā vināśaṃ prāpnoti
09.4.08 yadi vā paśyet pratyādeyaṃ ādāya kośadaṇḍanicayarakṣāvidhānānyavasrāvayiṣyāmi, khanidravyahastivanasetubandhavaṇikpathān uddhṛtasārān kariṣyāmi, prakṛtīrasya karśayiṣyāmi, apavāhayiṣyāmi, āyogenārādhayiṣyāmi vā, tāḥ paraṃ pratiyogena kopayiṣyati, pratipakṣe vā'sya paṇyaṃ enaṃ kariṣyāmi, mitraṃ aparuddhaṃ vā'sya pratipādayiṣyāmi, mitrasya svasya vā deśasya pīḍāṃ atrasthaḥ taskarebhyaḥ parebhyaśca pratikariṣyāmi, mitraṃ āśrayaṃ vā'sya vaiguṇyaṃ grāhayiṣyāmi, tad amitraviraktaṃ tatkulīnaṃ pratipatsyate, satkṛtya vā'smai bhūmiṃ dāsyāmi iti saṃhitasamutthitaṃ mitraṃ me cirāya bhaviṣyati iti pratyādeyaṃ api lābhaṃ ādadīta
09.4.09 ityādeyapratyādeyau vyākhyātau
09.4.10 adhārmikād dhārmikasya lābho labhyamānaḥ sveṣāṃ pareṣāṃ ca prasādako bhavati
09.4.11 viparītaḥ prakopaka iti
09.4.12 mantriṇāṃ upadeśāllābho'labhyamānaḥ kopako bhavati ayaṃ asmābhiḥ kṣayavyayau grāhitaḥ iti
09.4.13 dūṣyamantriṇāṃ anādarāllābho labhyamānaḥ kopako bhavati siddhārtho'yaṃ asmān vināśayiṣyati iti
09.4.14 viparītaḥ prasādakaḥ
09.4.15 iti prasādakakopakau vyākhyātau
09.4.16 gamanamātrasādhyatvād hrasvakālaḥ
09.4.17 mantrasādhyatvāt tanukṣayaḥ
09.4.18 bhaktamātravyayatvād alpavyayaḥ
09.4.19 tadātvavaipulyān mahān
09.4.20 arthānubandhakatvād vṛddhy।udayaḥ
09.4.21 nirābādhakatvāt kalyaḥ
09.4.22 praśasta upādānād dharmyaḥ
09.4.23 sāmavāyikānāṃ anirbandhagāmitvāt purogaḥ - iti
09.4.24 tulye lābhe deśakālau śakty।upāyau priyāpriyau javājavau sāmīpyaviprakarṣau tadātvānubandhau sāratvasātatye bāhulyabāhuguṇye ca vimṛśya bahuguṇayuktaṃ lābhaṃ ādadīta
09.4.25 lābhavighnāḥ - kāmaḥ kopaḥ sādhvasaṃ kāruṇyaṃ hrīranāryabhāvo mānaḥ sānukrośatā paralokāpekṣā dhārmikatvaṃ atyāgitvaṃ dainyaṃ asūyā hastagatāvamāno daurātmyaṃ aviśvāso bhayaṃ apratīkāraḥ śīta uṣṇavarṣāṇāṃ ākṣamyaṃ maṅgalatithinakṣatra iṣṭitvaṃ iti
09.4.26ab nakṣatraṃ ati pṛcchantaṃ bālaṃ artho'tivartate ।
09.4.26chd artho hyarthasya nakṣatraṃ kiṃ kariṣyanti tārakāḥ
09.4.27ab nādhanāḥ prāpnuvantyarthānnarā yatnaśatairapi ।
09.4.27chd arthairarthā prabadhyante gajāḥ prajigajairiva  (iti)
   Chapt .   bāhyābhyantarāścāpadaḥ
09.5.01 sandhy।ādīnāṃ ayathā uddeśāvasthāpanaṃ apanayaḥ
09.5.02 tasmād āpadaḥ sambhavanti
09.5.03 bāhya utpattirabhyantarapratijāpā, abhyantara utpattirbāhyapratijāpā, bāhya utpattirbāhyapratijāpā, abhyantara utpattirabhyantarapratijāpā - ityāpadaḥ
09.5.04 yatra bāhyā abhyantarānupajapanti, abhyantarā vā bāhyān, tatra ubhayayoge pratijapataḥ siddhirviśeṣavatī
09.5.05 suvyājā hi pratijapitāro bhavanti, na upajapitāraḥ
09.5.06 teṣu praśānteṣu nānyānśaknuyurupajapituṃ upajapitāraḥ
09.5.07 kṛcchra upajāpā hi bāhyānāṃ abhyantarāḥ teṣāṃ itare vā
09.5.08 mahataśca prayatnasya vadhaḥ pareṣāṃ, arthānubandhaścātmana iti
09.5.09 abhyantareṣu pratijapatsu sāmadāne prayuñjīta
09.5.10 sthānamānakarma sāntvam
09.5.11 anugrahaparihārau karmasvāyogo vā dānam
09.5.12 bāhyeṣu pratijapatsu bhedadaṇḍau prayuñjīta
09.5.13 sattriṇo mitravyañjanā vā bāhyānāṃ cāraṃ eṣāṃ brūyuḥ ayaṃ vo rājā dūṣyavyañjanairatisandhātukāmaḥ, budhyadhvam iti
09.5.14 dūṣyeṣu vā dūṣyavyañjanāḥ praṇihitā dūṣyān bāhyairbhedayeyuḥ, bāhyān vā dūṣyaiḥ
09.5.15 dūṣyān anupraviṣṭā vā tīkṣṇāḥ śastrarasābhyāṃ hanyuḥ
09.5.16 āhūya vā bāhyān ghātayeyuḥ
09.5.17 yatra bāhyā bāhyān upajapanti, abhyantarān abhyantarā vā, tatra ekāntayoga upajapituḥ siddhirviśeṣavatī
09.5.18 doṣaśuddhau hi dūṣyā na vidyante
09.5.19 dūṣyaśuddhau hi doṣaḥ punaranyān dūṣayati
09.5.20 tasmād bāhyeṣu upajapatsu bhedadaṇḍau prayuñjīta
09.5.21 sattriṇo mitravyañjanā vā brūyuḥ ayaṃ vo rājā svayaṃ ādātukāmaḥ, vigṛhītāḥ sthānena rājñā, budhyadhvam iti
09.5.22 pratijapiturvā dūtadaṇḍān anupraviṣṭāḥ tīkṣṇāḥ śastrarasādibhireṣāṃ chidreṣu prahareyuḥ
09.5.23 tataḥ sattriṇaḥ pratijapitāraṃ abhiśaṃseyuḥ
09.5.24 abhyantarān abhyantareṣu upajapatsu yathā'rhaṃ upāyaṃ prayuñjīta
09.5.25 tuṣṭaliṅgaṃ atuṣṭaṃ viparītaṃ vā sāma prayuñjīta
09.5.26 śaucasāmarthyāpadeśena vyasanābhyudayāvekṣaṇena vā pratipūjanaṃ iti dānam
09.5.27 mitravyañjano vā brūyād etān cittajñānārthaṃ upadhāsyati vo rājā, tad asyākhyātavyaṃ iti
09.5.28 parasparād vā bhedayed enān asau cāsau ca vo rājanyevaṃ upajapati - iti bhedaḥ
09.5.29 dāṇḍakarmikavacca daṇḍaḥ
09.5.30 etāsāṃ catasṛṇāṃ āpadāṃ abhyantarāṃ eva pūrvaṃ sādhayet
09.5.31 ahibhayād abhyantarakopo bāhyakopāt pāpīyān ityuktaṃ purastād
09.5.32ab pūrvāṃ pūrvāṃ vijānīyāllaghvīṃ āpadaṃ āpadām ।
09.5.32chd utthitāṃ balavadbhyo vā gurvīṃ laghvīṃ viparyaye  (iti)
   Chapt .   dūṣyaśatrusamyuktāḥ 
09.6.01 dūṣyebhyaḥ śatrubhyaśca dvividhā śuddhā
09.6.02 dūṣyaśuddhāyāṃ paureṣu jānapadeṣu vā daṇḍavarjān upāyān prayuñjīta
09.6.03 daṇḍo hi mahājane kṣeptuṃ aśakyaḥ
09.6.04 kṣipto vā taṃ cārthaṃ na kuryāt, anyaṃ cānarthaṃ utpādayet
09.6.05 mukhyeṣu tveṣāṃ dāṇḍakarmikavacceṣṭeta
09.6.06 śatruśuddhāyāṃ yataḥ śatruḥ pradhānaḥ kāryo vā tataḥ sāmādibhiḥ siddhiṃ lipseta
09.6.07 svāminyāyattā pradhānasiddhiḥ, mantriṣvāyattā''yattasiddhiḥ, ubhayāyattā pradhānāyattasiddhiḥ
09.6.08 dūṣyādūṣyāṇāṃ āmiśritatvād āmiśrā
09.6.09 āmiśrāyāṃ adūṣyataḥ siddhiḥ
09.6.10 ālambanābhāve hyālambitā na vidyante
09.6.11 mitrāmitrāṇāṃ ekībhāvāt paramiśrā
09.6.12 paramiśrāyāṃ mitrataḥ siddhiḥ
09.6.13 sukaro hi mitreṇa sandhiḥ, nāmitreṇa iti
09.6.14 mitraṃ cenna sandhiṃ icched abhīkṣṇaṃ upajapet
09.6.15 tataḥ sattribhiramitrād bhedayitvā mitraṃ labheta
09.6.16 mitrasaṅghasya vā yo'ntasthāyī taṃ labheta
09.6.17 antasthāyini labdhe madhyasthāyino bhidyante
09.6.18 madhyasthāyinaṃ vā labheta
09.6.19 madhyasthāyini labdhe nāntasthāyinaḥ saṃhanyante
09.6.20 yathā ca eṣāṃ āśrayabhedaḥ tān upāyān prayuñjīta
09.6.21 dhārmikaṃ jātikulaśrutavṛttastavena sambandhena pūrveṣāṃ traikālya upakārān apakārābhyāṃ vā sāntvayet
09.6.22 nivṛtta utsāhaṃ vigrahaśrāntaṃ pratihata upāyaṃ kṣayavyayābhyāṃ pravāsena ca upataptaṃ śaucenānyaṃ lipsamānaṃ anyasmād vā śaṅkamānaṃ maitrīpradhānaṃ vā kalyāṇabuddhiṃ sāmnā sādhayet
09.6.23 lubdhaṃ kṣīṇaṃ vā tapasvimukhyāvasthāpanāpūrvaṃ dānena sādhayet
09.6.24 tat pañcavidhaṃ - deyavisargo gṛhītānuvartanaṃ āttapratidānaṃ svadravyadānaṃ apūrvaṃ parasveṣu svayaṅgrāhadānaṃ ca
09.6.25 iti dānakarma
09.6.26 parasparadveṣavairabhūmiharaṇaśaṅkitaṃ ato'nyatamena bhedayet
09.6.27 bhīruṃ vā pratighātena kṛtasandhireṣa tvayi karmakariṣyati, mitraṃ asya nisṛṣṭaṃ, sandhau vā nābhyantaraḥ iti
09.6.28 yasya vā svadeśād anyadeśād vā paṇyāni paṇyāgāratayā''gaccheyuḥ tāni asya yātavyāllabdhāni iti sattriṇaścārayeyuḥ
09.6.29 bahulībhūte śāsanaṃ abhityaktena preṣayet etat te paṇyaṃ paṇyāgāraṃ vā mayā te preṣitaṃ, sāmavāyikeṣu vikramasva, apagaccha vā, tataḥ paṇaśeṣaṃ avāpsyasi iti
09.6.30 tataḥ sattriṇaḥ pareṣu grāhayeyuḥ etad aripradattam iti
09.6.31 śatruprakhyātaṃ vā paṇyaṃ avijñātaṃ vijigīṣuṃ gacchet
09.6.32 tad asya vaidehakavyañjanāḥ śatrumukhyeṣu vikrīṇīran
09.6.33 tataḥ sattriṇaḥ pareṣu grāhayeyuḥ etat paṇyaṃ aripradattam iti
09.6.34 mahā'parādhān arthamānābhyāṃ upagṛhya vā śastrarasāgnibhiramitre praṇidadhyāt
09.6.35 atha ekaṃ amātyaṃ niṣpātayet
09.6.36 tasya putradāraṃ upagṛhya rātrau hataṃ iti khyāpayet
09.6.37 athāmātyaḥ śatroḥ tān eka ekaśaḥ prarūpayet
09.6.38 te ced yathā uktaṃ kuryurna ca enān grāhayet
09.6.39 aśaktimato vā grāhayet
09.6.40 āptabhāva upagato mukhyād asyātmānaṃ rakṣaṇīyaṃ kathayet
09.6.41 athāmitraśāsanaṃ mukhya upaghātāya preṣitaṃ ubhayavetano grāhayet
09.6.42 utsāhaśaktimato vā preṣayet amuṣya rājyaṃ gṛhāṇa, yathā'sthito naḥ sandhiḥ iti
09.6.43 tataḥ sattriṇaḥ pareṣu grāhayeyuḥ
09.6.44 ekasya skandhāvāraṃ vīvadhaṃ āsāraṃ vā ghātayeyuḥ
09.6.45 itareṣu maitrīṃ bruvāṇāḥ tvaṃ eteṣāṃ ghātayitavyaḥ ityupajapeyuḥ
09.6.46 yasya vā pravīrapuruṣo hastī hayo vā mriyeta gūḍhapuruṣairhanyeta hriyeta vā sattriṇaḥ paraspara upahataṃ brūyuḥ
09.6.47 tataḥ śāsanaṃ abhiśastasya preṣayet bhūyaḥ kuru tataḥ paṇaśīṣaṃ avāpsyasi iti
09.6.48 tad ubhayavetanā grāhayeyuḥ
09.6.49 bhinneṣvanyatamaṃ labheta
09.6.50 tena senāpatikumāradaṇḍacāriṇo vyākhyātāḥ
09.6.51 sāndhikaṃ ca bhedaṃ prayuñjīta
09.6.52 iti bhedakarma
09.6.53 tīkṣṇaṃ utsāhinaṃ vyasaninaṃ sthitaśatruṃ vā gūḍhapuruṣāḥ śastrāgnirasādibhiḥ sādhayeyuḥ, saukaryato vā teṣāṃ anyatamaḥ
09.6.54 tīkṣṇo hyekaḥ śastrarasāgnibhiḥ sādhayet
09.6.55 ayaṃ sarvasandohakarma viśiṣṭaṃ vā karoti
09.6.56 ityupāyacaturvargaḥ
09.6.57 pūrvaḥ pūrvaścāsya laghiṣṭhaḥ
09.6.58 sāntvaṃ ekaguṇam
09.6.59 dānaṃ dviguṇaṃ sāntvapūrvam
09.6.60 bhedaḥ triguṇaḥ sāntvadānapūrvaḥ
09.6.61 daṇḍaścaturguṇaḥ sāntvadānabhedapūrvaḥ
09.6.62 ityabhiyuñjāneṣu uktam
09.6.63 svabhūmiṣṭheṣu tu ta eva upāyāḥ
09.6.64 viśeṣaḥ tu
09.6.65 svabhūmiṣṭhānāṃ anyatamasya paṇyāgārairabhijñātān dūtamukhyān abhīkṣṇaṃ preṣayet
09.6.66 ta enaṃ sandhau parahiṃsāyāṃ vā yojayeyuḥ
09.6.67 apratipadyamānaṃ kṛto naḥ sandhiḥ ityāvedayeyuḥ
09.6.68 taṃ itareṣāṃ ubhayavetanāḥ saṅkrāmayeyuḥ ayaṃ vo rājā duṣṭaḥ iti
09.6.69 yasya vā yasmād bhayaṃ vairaṃ dveṣo vā taṃ tasmād bhedayeyuḥ ayaṃ te śatruṇā sandhatte, purā tvāṃ atisandhatte, kṣiprataraṃ sandhīyasva, nigrahe cāsya prayatasva iti
09.6.70 āvāhavivāhābhyāṃ vā kṛtvā samyogaṃ asamyuktān bhedayet
09.6.71 sāmantāṭavikatatkulīnāparuddhaiśca eṣāṃ rājyāni ghātayet, sārthavrajāṭavīrvā, daṇḍaṃ vā'bhisṛtam
09.6.72 parasparāpāśrayāśca eṣāṃ jātisaṅghāśchidreṣu prahareyuḥ, gūḍhāścāgnirasaśastreṇa
09.6.73ab vītaṃsagilavaccārīn yogairācaritaiḥ śaṭhaḥ ।
09.6.73chd ghātayet paramiśrāyāṃ viśvāsenāmiṣeṇa ca  (iti)
   Chapt .   arthānarthasaṃśayayuktāḥ  - tāsāṃ upāyavikalpajāḥ siddhayaḥ
09.7.01 kāmādirutsekaḥ svāḥ prakṛtīḥ kopayati, apanayo bāhyāḥ
09.7.02 tad ubhayaṃ āsurī vṛttiḥ
09.7.03 svajanavikāraḥ kopaḥ
09.7.04 paravṛddhihetuṣu āpad'rtho'narthaḥ saṃśaya iti
09.7.05 yo'rthaḥ śatruvṛddhiṃ aprāptaḥ karoti, prāptaḥ pratyādeyaḥ pareṣāṃ bhavati, prāpyamāṇo vā kṣayavyaya udayo bhavati, sa bhavatyāpad'rthaḥ
09.7.06 yathā sāmantānāṃ āmiṣabhūtaḥ sāmantavyasanajo lābhaḥ, śatruprārthito vā svabhāvādhigamyo lābhaḥ, paścāt kopena pārṣṇigrāheṇa vā vigṛhītaḥ purastāllābhaḥ, mitra ucchedena sandhivyatikrameṇa vā maṇḍalaviruddho lābhaḥ ityāpad'rthaḥ
09.7.07 svataḥ parato vā bhaya utpattirityanarthaḥ
09.7.08 tayoḥ artho na vā iti, anartho na vā iti, artho'nartha iti, anartho'rtha iti saṃśayaḥ
09.7.09 śatrumitraṃ utsāhayituṃ artho na vā iti saṃśayaḥ
09.7.10 śatrubalaṃ arthamānābhyāṃ āvāhayituṃ anartho na vā iti saṃśayaḥ
09.7.11 balavatsāmantāṃ bhūmiṃ ādātuṃ artho'nartha iti saṃśayaḥ
09.7.12 jāyasā sambhūyayānaṃ anartho'rtha iti saṃśayaḥ
09.7.13 teṣāṃ arthasaṃśayaṃ upagacchet
09.7.14 artho'rthānubandhaḥ, artho niranubandhaḥ, artho'narthānubandhaḥ, anartho'rthānubandhaḥ, anartho niranubandhaḥ, anartho'narthānubandhaḥ ityanubandhaṣaḍvargaḥ
09.7.15 śatruṃ utpāṭya pārṣṇigrāhādānaṃ artho'narthānubandhaḥ
09.7.16 udāsīnasya daṇḍānugrahaḥ phalena artho niranubandhaḥ
09.7.17 parasyāntar।ucchedanaṃ artho'narthānubandhaḥ
09.7.18 śatruprativeśasyānugrahaḥ kośadaṇḍābhyāṃ anartho'narthānubandhaḥ
09.7.19 hīnaśaktiṃ utsāhya nivṛttiranartho niranubandhaḥ
09.7.20 jyāyāṃsaṃ utthāpya nivṛttiranartho'narthānubandhaḥ
09.7.21 teṣāṃ pūrvaḥ pūrvaḥ śreyān upasamprāptum
09.7.22 iti kāryāvasthāpanam
09.7.23 samantato yugapad'rtha utpattiḥ samantato'rthāpad bhavati
09.7.24 sā eva pārṣṇigrāhavigṛhītā samantato'rthasaṃśayāpad bhavati
09.7.25 tayormitrākranda upagrahāt siddhiḥ
09.7.26 samantataḥ śatrubhyo bhaya utpattiḥ samantto'narthāpad bhavati
09.7.27 sā eva mitravigṛhītā samantato'narthasaṃśayāpad bhavati
09.7.28 tayoścalāmitrākranda upagrahāt siddhiḥ, paramiśrāpratīkāro vā
09.7.29 ito lābha itarato lābha ityubhayato'rthāpad bhavati
09.7.30 tasyāṃ samantato'rthāyāṃ ca lābhaguṇayuktaṃ arthaṃ ādātuṃ yāyāt
09.7.31 tulye lābhaguṇe pradhānaṃ āsannaṃ anatipātinaṃ ūno vā yena bhavet taṃ ādātuṃ yāyāt
09.7.32 ito'nartha itarato'nartha ityubhayato'narthāpat
09.7.33 tasyāṃ samantato'narthāyāṃ ca mitrebhyaḥ siddhiṃ lipseta
09.7.34 mitrābhāve prakṛtīnāṃ laghīyasya ekato'narthāṃ sādhayet, ubhayato'narthāṃ jyāyasyā, samantato'narthāṃ mūlena pratikuryāt
09.7.35 aśakye sarvaṃ utsṛjyāpagacchet
09.7.36 dṛṣṭā hi jīvataḥ punar।āvṛttiryathā suyātrā udayanābhyām
09.7.37 ito lābha itarato rājyābhimarśa ityubhayato'rthānarthāpad bhavati
09.7.38 tasyāṃ anarthasādhako yo'rthaḥ taṃ ādātuṃ yāyāt
09.7.39 anyathā hi rājyābhimarśaṃ vārayet
09.7.40 etayā samantato'rthānarthāpad vyākhyātā
09.7.41 ito'nartha itarato'rthasaṃśaya ityubhayato'narthārthasaṃśayā
09.7.42 tasyāṃ pūrvaṃ anarthaṃ sādhayet, tatsiddhāvarthasaṃśayam
09.7.43 etayā samantato'narthārthasaṃśayā vyākhyātā
09.7.44 ito'rtha itarato'narthasaṃśaya ityubhayato'rthānarthasaṃśayāpad
09.7.45 etayā samantato'rthānarthasaṃśayā vyākhyātā
09.7.46 tasyāṃ pūrvāṃ pūrvāṃ prakṛtīnāṃ anarthasaṃśayān mokṣayituṃ yateta
09.7.47 śreyo hi mitraṃ anarthasaṃśaye tiṣṭhanna daṇḍaḥ, daṇḍo vā na kośa iti
09.7.48 samagramokṣaṇābhāve prakṛtīnāṃ avayavān mokṣayituṃ yateta
09.7.49 tatra puruṣaprakṛtīnāṃ bahulaṃ anuraktaṃ vā tīkṣṇalubdhavarjaṃ, dravyaprakṛtīnāṃ sāraṃ mahā upakāraṃ vā
09.7.50 sandhinā''sanena dvaidhībhāvena vā laghūni, viparyayairgurūṇi
09.7.51 kṣayasthānavṛddhīnāṃ ca uttara uttaraṃ lipseta
09.7.52 prātilomyena vā kṣayādīnāṃ āyatyāṃ viśeṣaṃ paśyet
09.7.53 iti deśāvasthāpanam
09.7.54 etena yātrā''dimadhyānteṣvarthānarthasaṃśayānāṃ upasamprāptirvyākhyātā
09.7.55 nirantarayogitvāccārthānarthasaṃśayānāṃ yātrā''dāvarthaḥ śreyān upasamprāptuṃ pārṣṇigrāhāsārapratighāte kṣayavyayapravāsapratyādeye mūlarakṣaṇeṣu ca bhavati
09.7.56 tathā'narthaḥ saṃśayo vā svabhūmiṣṭhasya viṣahyo bhavati
09.7.57 etena yātrāmadhye'rthānarthasaṃśayānāṃ upasamprāptirvyākhyātā
09.7.58 yātrā'nte tu karśanīyaṃ ucchedanīyaṃ vā karśayitvā ucchidya vā'rthaḥ śreyān upasamprāptuṃ nānarthaḥ saṃśayo vā parābādhabhayāt
09.7.59 sāmavāyikānāṃ apurogasya tu yātrāmadhyāntago'narthaḥ saṃśayo vā śreyān upasamprāptuṃ anirbandhagāmitvāt
09.7.60 artho dharmaḥ kāma ityarthatrivargaḥ
09.7.61 tasya pūrvaḥ pūrvaḥ śreyān upasamprāptum
09.7.62 anartho'dharmaḥ śoka ityanarthatrivargaḥ
09.7.63 tasya pūrvaḥ pūrvaḥ śreyān pratikartum
09.7.64 artho'nartha iti, dharmo'dharma iti, kāmaḥ śoka iti saṃśayatrivargaḥ
09.7.65 tasya uttarapakṣasiddhau pūrvapakṣaḥ śreyān upasamprāptum
09.7.66 iti kālāvasthāpanam
09.7.67 ityāpadaḥ - tāsāṃ siddhiḥ
09.7.68 putrabhrātṛbandhuṣu sāmadānābhyāṃ siddhiranurūpā, paurajānapadadaṇḍamukhyeṣu dānabhedābhyāṃ, sāmantāṭavikeṣu bhedadaṇḍābhyām
09.7.69 eṣā'nulomā, viparyaye pratilomā
09.7.70 mitrāmitreṣu vyāmiśrā siddhiḥ
09.7.71 parasparasādhakā hyupāyāḥ
09.7.72 śatroḥ śaṅkitāmātyeṣu sāntvaṃ prayuktaṃ śeṣaprayogaṃ nivartayati, dūṣyāmātyeṣu dānaṃ, saṅghāteṣu bhedaḥ, śaktimatsu daṇḍa iti
09.7.73 gurulāghavayogāccāpadāṃ niyogavikalpasamuccayā bhavanti
09.7.74 anena eva upāyena nānyena iti niyogaḥ
09.7.75 anena vā'nyena vā iti vikalpaḥ
09.7.76 anenānyena ca iti samuccayaḥ
09.7.77 teṣāṃ ekayogāścatvāraḥ triyogāśca, dviyogāḥ ṣaṭ, ekaścaturyogaḥ
09.7.78 iti pañcadaśa upāyāḥ
09.7.79 tāvantaḥ pratilomāḥ
09.7.80 teṣāṃ ekena upāyena siddhirekasiddhiḥ, dvābhyāṃ dvisiddhiḥ, tribhiḥ trisiddhiḥ, caturbhiścatuḥsiddhiriti
09.7.81 dharmamūlatvāt kāmaphalatvāccārthasya dharmārthakāmānubandhā yā'rthasya siddhiḥ sā sarvārthasiddhiḥ 
09.7.82 daivād agnirudakaṃ vyādhiḥ pramāro vidravo durbhikṣaṃ āsurī sṛṣṭirityāpadaḥ
09.7.83 tāsāṃ daivatabrāhmaṇarpaṇipātataḥ siddhiḥ
09.7.84ab ativṛṣṭiravṛṣṭirvā sṛṣṭirvā yā''surī bhavet ।
09.7.84chd tasyāṃ ātharvaṇaṃ karma siddhārambhāśca siddhayaḥ  (iti)
   Book .  
   Chapt .   skandhāvāraniveśaḥ
10.1.01 vāstukapraśaste vāstuni nāyakavardhaki mauhūrtikāḥ skandhāvāraṃ, vṛttaṃ dīrghaṃ catur'śraṃ vā bhūmivaśena vā, caturdvāraṃ ṣaṭpathaṃ navasaṃsthānaṃ māpayeyuḥ khātavaprasāladvārāṭṭālakasampannaṃ bhaye sthāne ca
10.1.02 madhyamasya uttare navabhāge rājavāstukaṃ dhanuḥśatāyāmaṃ ardhavistāraṃ, paścimārdhe tasyāntaḥpuram
10.1.03 antarvaṃśikasainyaṃ cānte niviśeta
10.1.04 purastād upasthānaṃ, dakṣiṇataḥ kośaśāsanakāryakaraṇāni, vāmato rājāupavāhyānāṃ hasty'śvarathānāṃ sthānam
10.1.05 ato dhanuḥśatāntarāścatvāraḥ śakaṭamethīpratatistambhasālaparikṣepāḥ
10.1.06 prathame purastān mantripurohitau, daṇṣiṇataḥ koṣṭhāgāraṃ mahānasaṃ ca, vāmataḥ kupyāyudhāgāram
10.1.07 dvitīye maulabhṛtānāṃ sthānaṃ aśvarathānāṃ senāpateśca
10.1.08 tṛtīye hastinaḥ śreṇyaḥ praśāstā ca
10.1.09 caturthe viṣṭirnāyako mitrāmitrāṭavībalaṃ svapuruṣādhiṣṭhitam
10.1.10 vaṇijo rūpājīvāścānumahāpatham
10.1.11 bāhyato lubdhakaśvagaṇinaḥ satūryāgnayaḥ, gūḍhāścārakṣāḥ
10.1.12 śatrūṇāṃ āpāte kūpakūṭāvapātakaṇṭakinīśca sthāpayet
10.1.13 aṣṭādaśavargāṇāṃ ārakṣaviparyāsaṃ kārayet
10.1.14 divāyāmaṃ ca kārayed apasarpajñānārtham
10.1.15 vivādasaurikasamājadyūtavāraṇaṃ ca kārayet, mudrārakṣaṇaṃ ca
10.1.16 senānivṛttaṃ āyudhīyaṃ aśāsanaṃ śūnyapālo badhnīyāt
10.1.17ab purastād adhvanaḥ samyakpraśāstā rakṣaṇāni ca ।
10.1.17chd yāyād vardhakiviṣṭibhyāṃ udakāni ca kārayet  (iti)
   Chapt .   skandhāvāraprayāṇaṃ - balavyasanāvaskandakālarakṣaṇam
10.2.01 grāmāraṇyānāṃ adhvani niveśān yavasa indhana udakavaśena parisaṅkhyāya sthānāsanagamanakālaṃ ca yātrāṃ yāyāt
10.2.02 tatpratīkāradviguṇaṃ bhakta upakaraṇaṃ vāhayet
10.2.03 aśakto vā sainyeṣvāyojayet, antareṣu vā nicinuyāt
10.2.04 purastānnāyakaḥ, madhye kalatraṃ svāmī ca, pārśvayoraśvā bāhu।utsāraḥ, cakrānteṣu hastinaḥ prasāravṛddhirvā, paścāt senāpatiryāyāt niviśeta
10.2.05 sarvato vanājīvaḥ prasāraḥ
10.2.06 svadeśād anvāyatirvīvadhaḥ
10.2.07 mitrabalaṃ āsāraḥ
10.2.08 kalatrasthānaṃ apasāraḥ
10.2.09 purastād adhyāghāte makareṇa yāyāt, paścātśakaṭena, pārśvayorvajreṇa, samantataḥ sarvatobhadreṇa, ekāyane sūcyā
10.2.10 pathidvaidhībhāve svabhūmito yāyāt
10.2.11 abhūmiṣṭhānāṃ hi svabhūmiṣṭhā yuddhe pratilomā bhavanti
10.2.12 yojanaṃ adhamā, adhyardhaṃ madhyamā, dviyojanaṃ uttamā, sambhāvyā vā gatiḥ
10.2.13 āśrayakārī sampannaghātī pārṣṇirāsāro madhyama udāsīno vā pratikartavyaḥ, saṅkaṭo mārgaḥ śodhayitavyaḥ, kośo daṇḍo mitrāmitrāṭavībalaṃ viṣṭi।ṛturvā pratīkṣyāḥ, kṛtadurgakarmanicayarakṣākṣayaḥ krītabalanirvedo mitrabalanirvedaścāgamiṣyati, upajapitāro vā nātitvarayanti, śatrurabhiprāyaṃ vā pūrayiṣyati, iti śanairyāyāt, viparyaye śīghram
10.2.14 hastistambhasaṅkramasetubandhanaukāṣṭhaveṇusaṅghātairalābucarmakaraṇḍadṛtiplavagaṇḍikāveṇikābhiśca udakāni tārayet
10.2.15 tīrthābhigrahe hasty'śvairanyato rātrāvuttārya sattraṃ gṛhṇīyāt
10.2.16 anudake cakricatuṣpadaṃ cādhvapramāṇena śaktyā udakaṃ vāhayet
10.2.17 dīrghakāntāraṃ anudakaṃ yavasa indhana udakahīnaṃ vā kṛcchrādhvānaṃ abhiyogapraskannaṃ kṣutpipāsā'dhvaklāntaṃ paṅkatoyagambhīrāṇāṃ vā nadīdarīśailānāṃ udyānāpayāne vyāsaktaṃ ekāyanamārge śailaviṣame saṅkaṭe vā bahulībhūtaṃ niveśe prasthite visamnāhaṃ bhojanavyāsaktaṃ āyatagatapariśrāntaṃ avasuptaṃ vyādhimarakadurbhikṣapīḍitaṃ vyādhitapatty'śvadvipaṃ abhūmiṣṭhaṃ vā balavyasaneṣu vā svasainyaṃ rakṣet, parasainyaṃ cābhihanyāt
10.2.18 ekāyanamārgaprayātasya senāniścāragrāsāhāraśayyāprastārāgninidhānadhvajāyudhasaṅkhyānena parabalajñānam
10.2.19 tadā''tmāno gūhayet
10.2.20ab pārvataṃ vanadurgaṃ vā sāpasārapratigraham ।
10.2.20chd svabhumau pṛṣṭhataḥ kṛtvā yudhyeta niviśeta ca  (iti)
   Chapt .   kūṭayuddhavikalpāḥ - svasainya utsāhanaṃ - svabalānyabalavyāyogaḥ
10.3.01 balaviśiṣṭaḥ kṛta upajāpaḥ prativihita।ṛtuḥ svabhūmyāṃ prakāśayuddhaṃ upeyāt
10.3.02 viparyaye kūṭayuddham
10.3.03 balavyasanāvaskandakāleṣu paraṃ abhihanyāt, abhūmiṣṭhaṃ vā svabhūmiṣṭhaḥ, prakṛtipragraho vā svabhūmiṣṭham
10.3.04 dūṣyāmitrāṭavībalairvā bhaṅgaṃ dattvā vibhūmiprāptaṃ hanyāt
10.3.05 saṃhatānīkaṃ hastibhirbhedayet
10.3.06 pūrvaṃ bhaṅgapradānenānupralīnaṃ bhinnaṃ abhinnaḥ pratinivṛtya hanyāt
10.3.07 purastād abhihatya pracalaṃ vimukhaṃ vā pṛṣṭhato hasty'śvenābhihanyāt
10.3.08 pṛṣṭhato'bhihatyā pracalaṃ vimukhaṃ vā purastāt sārabalenābhihanyāt
10.3.09 tābhyāṃ pārśvābhigātau vyākhyātau
10.3.10 yato vā dūṣyaphalgubalaṃ tato'bhihanyāt
10.3.11 purastād viṣamāyāṃ pṛṣṭhato'bhihanyāt
10.3.12 pṛṣṭhato viṣamāyāṃ purastād abhihanyāt
10.3.13 pārśvato viṣamāyāṃ itarato'bhihanyāt
10.3.14 dūṣyāmitrāṭavībalairvā pūrvaṃ yodhayitvā śrāntaṃ aśrāntaḥ paraṃ abhihanyāt
10.3.15 dūṣyabalena vā svayaṃ bhaṅgaṃ dattvā jitam iti viśvastaṃ aviśvastaḥ sattrāpāśrayo'bhihanyāt
10.3.16 sārthavrajaskandhāvārasaṃvāhavilopapramattaṃ apramatto'bhihanyāt
10.3.17 phalgubalāvacchannasārabalo vā paravīrān anupraviśya hanyāt
10.3.18 gograhaṇena śvāpadavadhena vā paravīrān ākṛṣya sattracchanno'bhihanyāt
10.3.19 rātrāvavaskandena jāgarayitvā nidrāklāntān avasuptān vā divā hanyāt
10.3.20 sapādacarmakośairvā hastibhiḥ sauptikaṃ dadyāt
10.3.21 ahaḥsamnāhapariśrāntān aparāhne'bhihanyāt
10.3.22 śuṣkacarmavṛttaśarkarākośakairgomahiṣa uṣṭrayūthairvā trasnubhirakṛtahasty'śvaṃ bhinnaṃ abhinnaḥ pratinivṛttaṃ hanyāt
10.3.23 pratisūryavātaṃ vā sarvaṃ abhihanyāt
10.3.24 dhānvanavanasaṅkaṭapaṅkaśailanimnaviṣamanāvo gāvaḥ śakaṭavyūho nīhāro rātririti sattrāṇi
10.3.25 pūrve ca praharaṇakālāḥ kūṭayuddhahetavaḥ
10.3.26 saṅgrāmaḥ tu nirdiṣṭadeśakālo dharmiṣṭhaḥ
10.3.27 saṃhatya daṇḍaṃ brūyāt tulyavetano'smi, bhavadbhiḥ saha bhogyaṃ idaṃ rājyaṃ, mayā'bhihitaiḥ paro'bhihantavyaḥ iti
10.3.28 vedeṣvapyanuśrūyate samāptadakṣiṇānāṃ yajñānāṃ avabhṛtheṣu sā te gatiryā śūrāṇām iti
10.3.29 api iha ślokau bhavataḥ
10.3.30ab yān yajñasaṅghaiḥ tapasā ca viprāḥ svarga eṣiṇaḥ pātracayaiśca yānti ।
10.3.30chd kṣaṇena tān apyatiyānti śūrāḥ prāṇān suyuddheṣu parityajantaḥ
10.3.31ab navaṃ śarāvaṃ salilasya pūrṇaṃ susaṃskṛtaṃ darbhakṛta uttarīyam ।
10.3.31chd tat tasya mā bhūnnarakaṃ ca gacched yo bhartṛpiṇḍasya kṛte na yudhyet - iti
10.3.32 mantripurohitābhyāṃ utsāhayed yodhān vyūhasampadā
10.3.33 kārtāntikādiścāsya vargaḥ sarvajñadaivatasamyogakhyāpanābhyāṃ svapakṣaṃ uddharṣayet, parapakṣaṃ ca udvejayet
10.3.34 śvo yuddham iti kṛta upavāsaḥ śastravāhanaṃ cānuśayīta
10.3.35 atharvabhiśca juhuyāt
10.3.36 vijayayuktāḥ svargīyāścāśiṣo vācayet
10.3.37 brāhmaṇebhyaścātmānaṃ atisṛjet
10.3.38 śauryaśilpābhijanānurāgayuktaṃ arthamānābhyāṃ avisaṃvāditaṃ anīkagarbhaṃ kurvīta
10.3.39 pitṛputrabhrātṛkāṇāṃ āyudhīyānāṃ adhvajaṃ muṇḍānīkaṃ rājasthānam
10.3.40 hastī ratho vā rājavāhanaṃ aśvānubandhaḥ
10.3.41 yat prāyasainyo yatra vā vinītaḥ syāt t(ad) adhirohayet
10.3.42 rājavyañjano vyūhādhiṣṭhānaṃ āyojyaḥ
10.3.43 sūtamāgadhāḥ śūrāṇāṃ svargaṃ asvargaṃ bhīrūṇāṃ jātisaṅghakulakarmavṛttastavaṃ ca yodhānāṃ varṇayeyuḥ
10.3.44 purohitapuruṣāḥ kṛtyābhicāraṃ brūyuḥ, yantrikavardhakimauhūrtikāḥ svakarmasiddhiṃ asiddhiṃ pareṣām
10.3.45 senāpatirarthamānābhyāṃ abhisaṃskṛtaṃ anīkaṃ ābhāṣeta - śatasāhasro rājavadhaḥ, pañcāśatsāhasraḥ senāpatikumāravadhaḥ, daśasāhasraḥ pravīramukhyavadhaḥ, pañcasāhasro hastirathavadhaḥ, sāhasro'śvavadhaḥ, śatyaḥ pattimukhyavadhaḥ, śiro viṃśatikaṃ bhogadvaiguṇyaṃ svayaṅgrāhaśca iti
10.3.46 tad eṣāṃ daśavargādhipatayo vidyuḥ
10.3.47 cikitsakāḥ śastrayantrāgadasnehavastrahastāḥ striyaścānnapānarakṣiṇyaḥ puruṣāṇāṃ uddharṣaṇīyāḥ pṛṣṭhataḥ tiṣṭheyuḥ
10.3.48 adakṣiṇāmukhaṃ pṛṣṭhataḥsūryaṃ anulomavātaṃ anīkaṃ svabhūmau vyūheta
10.3.49 parabhūmivyūhe cāśvāṃścārayeyuḥ
10.3.50 yatra sthānaṃ prajavaścābhūmirvyūhasya tatra sthitaḥ prajavitaśca ubhayathā jīyeta
 viparyaye jayati, ubhayathā sthāne prajave ca
10.3.52 samā viṣamā vyāmiśrā vā bhūmiriti purastāt pārśvābhyāṃ paścācca jñeyā
10.3.53 samāyāṃ daṇḍamaṇḍalavyūhāḥ, viṣamāyāṃ bhogāsaṃhatavyūhāḥ, vyāmiśrāyāṃ viṣamavyūhāḥ
10.3.54 viśiṣṭabalaṃ bhaṅktvā sandhiṃ yāceta
10.3.55 samabalena yācitaḥ sandadhīta
10.3.56 hīnaṃ anuhanyāt, na tveva svabhūmiprāptaṃ tyaktātmānaṃ vā
10.3.57ab punar।āvartamānasya nirāśasya ca jīvite ।
10.3.57chd adhāryo jāyate vegaḥ tasmād bhagnaṃ na pīḍayet  (iti)
   Chapt .   yuddhabhūmayaḥ - patty'śvarathahastikarmāṇi
10.4.01 svabhūmiḥ patty'śvarathadvipānāṃ iṣṭā yuddhe niveśe ca
10.4.02 dhānvanavananimnasthalayodhināṃ khanakākāśadivārātriyodhināṃ ca puruṣāṇāṃ nādeyapārvatānūpasārasānāṃ ca hastināṃ aśvānāṃ ca yathāsvaṃ iṣṭā yuddhabhūmayaḥ kālāśca
10.4.03 samā sthirā'bhikāśā nirutkhātinyacakrakhurā'nakṣagrāhiṇyavṛkṣagulmavratatīstambhakedāraśvabhravalmīkasikatāpaṅkabhaṅgurā daraṇahīnā ca rathabhūmiḥ, hasty'śvayormanuṣyāṇāṃ ca same viṣame hitā yuddhe niveśe ca
10.4.04 aṇv'śmavṛkṣā hrasvalaṅghanīyaśvabhrā mandadaraṇadoṣā cāśvabhūmiḥ
10.4.05 sthūlasthāṇvaśmavṛkṣavratatīvalmīkagulmā padātibhūmiḥ
10.4.06 gamyaśailanimnaviṣamā mardanīyavṛkṣā chedanīyavratatī paṅkabhaṅgurā daraṇahīnā ca hastibhūmiḥ
10.4.07 akaṇṭakinyabahuviṣamā pratyāsāravatī iti padātīnāṃ atiśayaḥ
10.4.08 dviguṇapratyāsārā kardama udakakhañjanahīnā nihśarkarā iti vājināṃ atiśayaḥ
10.4.09 pāṃsukardama udakanalaśarādhānavatī śvadaṇṣṭrahīnā mahāvṛkṣaśākhāghātaviyuktā iti hastināṃ atiśayaḥ
10.4.10 toyāśayāpāśrayavatī nirutkhātinī kedārahīnā vyāvartanasamarthā iti rathānāṃ atiśayaḥ
10.4.11 uktā sarveṣāṃ bhūmiḥ
10.4.12 etayā sarvabalaniveśā yuddhāni ca vyākhyātāni bhavanti
10.4.13 bhūmivāsavanavicayo'viṣamatoyatīrthavātaraśmigrahaṇaṃ vīvadhāsārayorghāto rakṣā vā viśuddhiḥ sthāpanā ca balasya prasāravṛddhirbāhu।utsāraḥ pūrvaprahāro vyāveśanaṃ vyāvedhanaṃ āśvāso grahaṇaṃ mokṣaṇaṃ mārgānusāravinimayaḥ kośakumārābhiharaṇaṃ jaghanakoṭy'bhighāto hīnānusāraṇaṃ anuyānaṃ samājakarma ityaśvakarmāṇi
10.4.14 puroyānaṃ akṛtamārgavāsatīrthakarma bāhu।utsāraḥ toyataraṇāvataraṇe sthānagamanāvataraṇaṃ viṣamasambādhapraveśo'gnidānaśamanaṃ ekāṅgavijayo bhinnasandhānaṃ abhinnabhedanaṃ vyasane trāṇaṃ abhighāto vibhīṣikā trāsanaṃ'udāryaṃ grahaṇaṃ mokṣaṇaṃ sāladvārāṭṭālakabhañjanaṃ kośavāhanāpavāhanaṃ iti hastikarmāṇi
10.4.15 svabalarakṣā catur'ṅgabalapratiṣedhaḥ saṅgrāme grahaṇaṃ mokṣaṇaṃ bhinnasandhānaṃ abhinnabhedanaṃ trāsanaṃ audāryaṃ bhīmaghoṣaśca iti rathakarmāṇi
10.4.16 sarvadeśakālaśastravahanaṃ vyāyāmaśca iti padātikarmāṇi
10.4.17 śibiramārgasetukūpatīrthaśodhanakarma yantrāyudhāvaraṇa upakaraṇagrāsavahanaṃ āyodhanācca praharaṇāvaraṇapratividdhāpanayanaṃ iti viṣṭikarmāṇi
10.4.18ab kuryād gavāśvavyāyogaṃ ratheṣvalpahayo nṛpaḥ ।
10.4.18chd khara uṣṭraśakaṭānāṃ vā garbhaṃ alpagajaḥ tathā  (iti)
   Chapt .   pakṣakakṣa urasyānāṃ balāgrato vyūhavibhāgaḥ - sāraphalgubalavibhāgaḥ - patty'śvarathahastiyuddhāni
10.5.01 pañcadhanuḥśatāpakṛṣṭaṃ durgaṃ avasthāpya yuddhaṃ upeyāt, bhūmivaśena vā
10.5.02 vibhaktamukhyāṃ acakṣurviṣaye mokṣayitvā senāṃ senāpatināyakau vyūheyātām
10.5.03 śamāntaraṃ pattiṃ sthāpayet, triśamāntaraṃ aśvaṃ, pañcaśamāntaraṃ rathaṃ hastinaṃ vā
10.5.04 dviguṇāntaraṃ triguṇāntaraṃ vā vyūheta
10.5.05 evaṃ yathāsukhaṃ asambādhaṃ yudhyeta
10.5.06 pañcāratni dhanuḥ
10.5.07 tasmin dhanvinaṃ sthāpayet, tridhanuṣyaśvaṃ, pañcadhanuṣi rathaṃ hastinaṃ vā
10.5.08 pañcadhanuranīkasandhiḥ pakṣakakṣa urasyānām
10.5.09 aśvasya trayaḥ puruṣāḥ pratiyoddhāraḥ
10.5.10 pañcadaśa rathasya hastino vā, pañca cāśvāḥ
10.5.11 tāvantaḥ pādagopā vājirathadvipānāṃ vidheyāḥ
10.5.12 trīṇi trikāṇyanīkaṃ rathānāṃ urasyaṃ sthāpayet, tāvat kakṣaṃ pakṣaṃ ca ubhayataḥ
10.5.13 pañcacatvāriṃśad evaṃ rathā rathavyūhe bhavanti, dve śate pañcaviṃśatiścāśvāḥ, ṣaṭśatāni pañcasaptatiśca puruṣāḥ pratiyodhāraḥ, tāvantaḥ pādagopāḥ
10.5.14 eṣa samavyūhaḥ
10.5.15 tasya dviratha uttarā vṛddhirā ekaviṃśatirathād iti
10.5.16 evaṃ ojā daśa samavyūhaprakṛtayo bhavanti
10.5.17 pakṣakakṣa urasyānāṃ mitho viṣamasaṅkhyāne viṣamavyūhaḥ
10.5.18 tasyāpi dviratha uttarā vṛddhirā ekaviṃśatirathād iti
10.5.19 evaṃ ojā daśa viṣamavyūhaprakṛtayo bhavanti
10.5.20 ataḥ sainyānāṃ vyūhaśeṣaṃ āvāpaḥ kāryaḥ
10.5.21 rathānāṃ dvau tribhāgāvaṅgeṣvāvāpayet, śeṣaṃ urasyaṃ sthāpayet
10.5.22 evaṃ tribhāga ūno rathānāṃ āvāpaḥ kāryaḥ
10.5.23 tena hastināṃ aśvānāṃ āvāpo vyākhyātaḥ
10.5.24 yāvad'śvarathadvipānāṃ yuddhasambādhanṃ na kuryāt tāvad āvāpaḥ kāryaḥ
10.5.25 daṇḍabāhulyaṃ āvāpaḥ
10.5.26 pattibāhulyaṃ pratyāpāvaḥ
10.5.27 ekāṅgabāhulyaṃ anvāvāpaḥ
10.5.28 dūṣyabāhulyaṃ atyāvāpaḥ
10.5.29 parāvāpāt pratyāvāpācca caturguṇād ā'ṣṭaguṇād iti vā vibhavataḥ sainyānāṃ āvāpaḥ
10.5.30 rathavyūhena hastivyūho vyākhyātaḥ
10.5.31 vyāmiśro vā hastirathāśvānāṃ - cakrānteṣu hastinaḥ pārśvayoraśvā rathā urasye
10.5.32 hastināṃ urasyaṃ rathānāṃ kakṣāvaśvānāṃ pakṣāviti madhyabhedī
10.5.33 viparīto'ntabhedī
10.5.34 hastināṃ eva tu śuddhaḥ - sāmnāhyānāṃ urasyaṃ aupavāhyānāṃ jaghanaṃ vyālānāṃ koṭyāviti
10.5.35 aśvavyūho - varmiṇāṃ urasyaṃ śuddhānāṃ kakṣapakṣāviti
10.5.36 pattivyūhaḥ - purastād āvaraṇinaḥ pṛṣṭhato dhanvinaḥ
10.5.37 iti śuddhāḥ
10.5.38 pattayaḥ pakṣayoraśvāḥ pārśvayoḥ hastinaḥ pṛṣṭhato rathāḥ purastāt, paravyūhavaśena vā viparyāsaḥ
10.5.39 iti dvy'ṅgabalavibhāgaḥ
10.5.40 tena tr'ṅgabalavibhāgo vyākhyātaḥ
10.5.41 daṇḍasampat sārabalaṃ puṃsāṃ
10.5.42 hasty'śvayorviśeṣaḥ kulaṃ jātiḥ sattvaṃ vayaḥsthatā prāṇo varṣma javaḥ tejaḥ śilpaṃ stairyaṃ udagratā vidheyatvaṃ suvyañjanācāratā iti
10.5.43 patty'śvarathadvipānāṃ sāratribhāgaṃ urasyaṃ sthāpayet, dvau tribhāgau kakṣaṃ pakṣaṃ ca ubhayataḥ, anulomaṃ anusāraṃ, pratilomaṃ tṛtīyasāraṃ, phalgu pratilomam
10.5.44 evaṃ sarvaṃ upayogaṃ gamayet
10.5.45 phalgubalaṃ anteṣvavadhāya vegābhihūliko bhavati
10.5.46 sārabalaṃ agrataḥ kṛtvā koṭīṣvanusāraṃ kuryāt, jaghane tṛtiyiyasāraṃ, madhye phalgubalam
10.5.47 evaṃ etat sahiṣṇu bhavati
10.5.48 vyūhaṃ tu sthāpayitvā pakṣakakṣa urasyānāṃ ekena dvābhyāṃ vā praharet, śeṣaiḥ pratigṛhṇīyāt
10.5.49 yat parasya durbalaṃ vītahasty'śvaṃ dūṣyāmātyaṃ kṛta upajāpaṃ vā tatprabhūtasāreṇābhihanyāt
10.5.50 yad vā parasya sāriṣṭhaṃ taddviguṇasāreṇābhihanyāt
10.5.51 yad aṅgaṃ alpasāraṃ ātmanaḥ tad bahunā upacinuyāt
10.5.52 yataḥ parasyāpacayaḥ tato'bhyāśe vyūheta, yatot vā bhayaṃ syāt
10.5.53 abhisṛtaṃ parisṛtaṃ atisṛtaṃ apasṛtaṃ unmathyāvadhānaṃ valayo gomūtrikā maṇḍalaṃ prakīrṇikā vyāvṛttapṛṣṭhaṃ anuvaṃśaṃ agrataḥ pārśvābhyāṃ pṛṣṭhato bhagnarakṣā bhagnānupāta ityaśvayuddhāni
10.5.54 prakīrṇikāvarjānyetānyeva caturṇāṃ aṅgānāṃ vyastasamastānāṃ vā ghātaḥ, pakṣakakṣa urasyānāṃ ca prabhañjanaṃ avaskandaḥ sauptikaṃ ca iti hasityuddhāni
10.5.55 unmathyāvadhānavarjānyetānyeva svabhūmāvabhiyānāpayānasthitayuddhāni iti rathayuddhāni
10.5.56 sarvadeśakālapraharaṇaṃ upāṃśudaṇḍaśca iti pattiyuddhāni
10.5.57ab etena vidhinā vyūhān ojān yugmāṃśca kārayet ।
10.5.57chd vibhavo yāvad aṅgānāṃ caturṇāṃ sadṛśo bhavet
10.5.58ab dve śate dhanuṣāṃ gatvā rājā tiṣṭhet pratigrahe ।
10.5.58chd bhinnasaṅghātanaṃ tasmānna yudhyetāpratigrahaḥ  (iti)
   Chapt .   daṇḍabhogamaṇḍalāsaṃhatavyūhavyūhanaṃ - tasya prativyūhasthānam
10.6.01 pakṣāvurasyaṃ pratigraha ityauśanaso vyūhavibhāgaḥ
10.6.02 pakṣau kakṣāvurasyṃ pratigraha iti bārhasptyaḥ
10.6.03 prapakṣakakṣa urasyā ubhayoḥ daṇḍabhogamaṇḍalāsaṃhatāḥ prakṛtivyūhāḥ
10.6.04 tatra tiryagvṛttirdaṇḍaḥ
10.6.05 samastānāṃ anvāvṛttirbhogaḥ
10.6.06 saratāṃ sarvatovṛttirmaṇḍalaḥ
10.6.07 sthitānāṃ pṛthag'nīkavṛttirasaṃhataḥ
10.6.08 pakṣakakṣa urasyaiḥ samaṃ vartamāno daṇḍaḥ
10.6.09 sa kakṣātikrāntaḥ pradaraḥ
10.6.10 sa eva pakṣakakṣābhyāṃ pratikrānto dṛḍhakaḥ
10.6.11 sa evātikrāntaḥ pakṣābhyāṃ asahyaḥ
10.6.12 pakṣāvavasthāpya urasyātikrāntaḥ śyenaḥ
10.6.13 viparyaye cāpaṃ cāpakukuṣiḥ pratiṣṭhaḥ supratiṣṭhaśca
10.6.14 cāpapakṣaḥ sañjayaḥ
10.6.15 sa eva urasyātikrānto vijayaḥ
10.6.16 sthūlakarṇapakṣaḥ sthūṇākarṇaḥ
10.6.17 dviguṇapakṣasthūṇo viśālavijayaḥ
10.6.18 try'bhikrāntapakṣaścamūmukhaḥ
10.6.19 viparyaye jhaṣāsyaḥ
10.6.20 ūrdhvarājirdaṇḍaḥ sūcī
10.6.21 dvau daṇḍau valayaḥ
10.6.22 catvāro durjayaḥ
10.6.23 iti daṇḍavyūhāḥ
10.6.24 pakṣakakṣa urasyairviṣamaṃ vartamāno bhogaḥ
10.6.25 sa sarpasārī gomūtrikā vā
10.6.26 sa yugma urasyo daṇḍapakṣaḥ śakaṭaḥ
10.6.27 viparyaye makaraḥ
10.6.28 hasty'śvarathairvyatikīrṇaḥ śakaṭaḥ pāripatantakaḥ
10.6.29 iti bhogavyūhāḥ
10.6.30 pakṣakakṣa urasyānāṃ ekībhāve maṇḍalaḥ
10.6.31 sa sarvatomukhaḥ sarvatobhadraḥ
10.6.32 aṣṭānīko durjayaḥ
10.6.33 iti maṇḍalavyūhāḥ
10.6.34 pakṣakakṣa urasyānāṃ asaṃhatād asaṃhataḥ
10.6.35 sa pañcānīkānāṃ ākṛtisthāpanād vajro godhā vā
10.6.36 caturṇāṃ uddhānakaḥ kākapadī vā
10.6.37 trayāṇāṃ ardhacandrakaḥ karkaṭakaśṛṅgī vā
10.6.38 ityasaṃhatavyūhāḥ
10.6.39 ratha urasyo hastikakṣo'śvapṛṣṭho'riṣṭaḥ
10.6.40 pattayo'śvā rathā hastinaścānupṛṣṭhaṃ acalaḥ
10.6.41 hastino'śvā rathāḥ pattayaścānupṛṣṭhaṃ apratihataḥ
10.6.42 teṣāṃ pradaraṃ dṛḍhakena ghātayet, dṛḍhakaṃ asahyena, śyenaṃ cāpena, pratiṣṭhaṃ supratiṣṭhena, sañjayaṃ vijayena, sthūṇākarṇaṃ viśālavijayena, pāripatantakaṃ sarvatobhadreṇa
10.6.43 durjayena sarvān prativyūheta
10.6.44 patty'śvarathadvipānāṃ pūrvaṃ pūrvaṃ uttareṇa ghātayet, hīnāṅgaṃ adhikāṅgena ca iti
10.6.45 aṅgadaśakasya ekaḥ patiḥ patikaḥ, patikadaśakasya ekaḥ senāpatiḥ, taddaśakasya eko nāyaka iti
10.6.46 sa tūryaghoṣadhvajapatākābhirvyūhāṅgānāṃ saṃjñāḥ sthāpayed aṅgavibhāge saṅghāte sthāne gamane vyāvartane praharaṇe ca
10.6.47 same vyūhe deśakālasārayogāt siddhiḥ
10.6.48ab yantrairupaniṣadyogaiḥ tīkṣṇairvyāsaktaghātibhiḥ ।
10.6.48chd māyābhirdevasamyogaiḥ śakaṭairhastibhīṣaṇaiḥ
10.6.49ab dūṣyaprakopairgoyūthaiḥ skandhāvārapradīpanaiḥ ।
10.6.49chd koṭījaghanaghātairvā dūtavyañjanabhedanaiḥ
10.6.50ab durgaṃ dagdhaṃ hṛtaṃ vā te kopaḥ kulyaḥ samutthitaḥ ।
10.6.50chd śatrurāṭaviko vā iti parasya udvegaṃ ācaret
10.6.51ab ekaṃ hanyānna vā hanyād iṣuḥ kṣipto dhanuṣmatā ।
10.6.51chd prajñānena tu matiḥ kṣiptā hanyād garbhagatān api  (iti)
   Book .  
   Chapt .   bheda upādānāni - upāṃśudaṇḍāḥ
11.1.01 saṅghalābho daṇḍamitralābhānāṃ uttamaḥ
11.1.02 saṅghā hi saṃhatatvād adhṛṣyāḥ pareṣām
11.1.03 tān anuguṇān bhuñjīta sāmadānābhyāṃ, viguṇān bhedadaṇḍābhyām
11.1.04 kāmbojasurāṣṭrakṣatriyaśreṇy।ādayo vārttaśastra upajīvinaḥ
11.1.05 licchivikavṛjikamallakamadrakakukurakurupāñcālādayo rājaśabda upajīvinaḥ
11.1.06 sarveṣāṃ āsannāḥ sattriṇaḥ saṅghānāṃ parasparanyaṅgadveṣavairakalahasthānānyupalabhya kramābhinītaṃ bhedaṃ upacārayeyuḥ asau tvā vijalpati iti
11.1.07 evaṃ ubhayatobaddharoṣāṇāṃ vidyāśilpadyūtavaihārikeṣvācāryavyañjanā bālakalahān utpādayeyuḥ
11.1.08 veśaśauṇḍikeṣu vā pratilomapraśaṃsābhiḥ saṅghamukhyamanuṣyāṇāṃ tīkṣṇāḥ kalahān utpādayeyuḥ, kṛtyapakṣa upagraheṇa vā
11.1.09 kumārakān viśiṣṭacchindikayā hīnacchindikān utsāhayeyuḥ
11.1.10 viśiṣṭānāṃ ca ekapātraṃ vivāhaṃ vā hīnebhyo vārayeyuḥ
11.1.11 hīnān vā viśiṣṭairekapātre vivāhe vā yojayeyuḥ
11.1.12 avahīnān vā tulyabhāva upagamane kulataḥ pauruṣataḥ sthānaviparyāsato vā
11.1.13 vyavahāraṃ avasthitaṃ vā pratilomasthāpanena niśāmayeyuḥ
11.1.14 vivādapadeṣu vā dravyapaśumanuṣyābhighātena rātrau tīkṣṇāḥ kalahān utpādayeyuḥ
11.1.15 sarveṣu ca kalahasthāneṣu hīnapakṣaṃ rājā kośadaṇḍābhyāṃ upagṛhya pratipakṣavadhe yojayet
11.1.16 bhinnān apavāhayed vā
11.1.17 bhūmau ca eṣāṃ pañcakulīṃ daśakulīṃ vā kṛṣyāyāṃ niveśayet
11.1.18 ekasthā hi śastragrahaṇasamarthāḥ syuḥ
11.1.19 samavāye ca eṣāṃ atyayaṃ sthāpayet
11.1.20 rājaśabdibhiravaruddhaṃ avakṣiptaṃ vā kulyaṃ abhijātaṃ rājaputratve sthāpayet
11.1.21 kārtāntikādiścāsya vargo rājalakṣaṇyatāṃ saṅgheṣu prakāśayet
11.1.22 saṅghamukhyāṃśca dharmiṣṭhān upajapet svadharmaṃ amuṣya rājñaḥ putre bhrātari vā pratipadyadhvam iti
11.1.23 pratipanneṣu kṛtyapakṣa upagrahārthaṃ arthaṃ daṇḍaṃ ca preṣayet
11.1.24 vikramakāle śauṇḍikavyañjanāḥ putradārapretāpadeśena naiṣecanikam iti madanarasayuktān madyakumbhānśataśaḥ prayaccheyuḥ
11.1.25 caityadaivatadvārarakṣāsthāneṣu ca sattriṇaḥ samayakarmanikṣepaṃ sahiraṇyābhijñānamudrāṇi hiraṇyabhājanāni ca prarūpayeyuḥ
11.1.26 dṛśyamāneṣu ca saṅgheṣu rājakīyāḥ ityāvedayeyuḥ
11.1.27 athāvaskandaṃ dadyāt
11.1.28 saṅghānāṃ vā vāhanahiraṇye kālike gṛhītvā saṅghamukhyāya prakhyātaṃ dravyaṃ prayacchet
11.1.29 tad eṣāṃ yācite dattaṃ amuṣmai mukhyāya iti brūyāt
11.1.30 etena skandhāvārāṭavībhedo vyākhyātaḥ
11.1.31 saṅghamukhyaputraṃ ātmasambhāvitaṃ vā sattrī grāhayet amuṣya rājñaḥ putraḥ tvaṃ, śatrubhayād iha nyasto'si iti
11.1.32 pratipannaṃ rājā kośadaṇḍābhyāṃ upagṛhya saṅgheṣu vikramayet
11.1.33 avāptārthaḥ taṃ api pravāsayet
11.1.34 bandhakīpoṣakāḥ plavakanaṭanartakasaubhikā vā praṇihitāḥ strībhiḥ paramarūpayauvanābhiḥ saṅghamukhyān unmādayeyuḥ
11.1.35 jātakāmānāṃ anyatamasya pratyayaṃ kṛtvā'nyatra gamanena prasabhaharaṇena vā kalahān utpādayeyuḥ
11.1.36 kalahe tīkṣṇāḥ karma kuryuḥ hato'yaṃ itthaṃ kāmukaḥ iti
11.1.37 visaṃvāditaṃ vā marṣayamāṇaṃ abhisṛtya strī brūyāt asau māṃ mukhyaḥ tvayi jātakāmāṃ bādhate, tasmiñjīvati na iha sthāsyāmi iti ghātaṃ asya prayojayet
11.1.38 prasahyāpahṛtā vā vanānte kriḍāgṛhe vā'pahartāraṃ rātrau tīkṣṇena ghātayet, svayaṃ vā rasena
11.1.39 tataḥ prakāśayet amunā me priyo hataḥ iti
11.1.40 jātakāmaṃ vā siddhavyañjanaḥ sāṃvadanikībhirauṣadhībhiḥ saṃvāsya rasenātisandhāyāpagacchet
11.1.41 tasminn apakrānte sattriṇaḥ paraprayogaṃ abhiśaṃseyuḥ
11.1.42 āḍhyavidhavā gūḍhājīvā yogastriyo vā dāyanikṣepārthaṃ vivadamānāḥ saṅghamukhyān unmādayeyuḥ, aditikauśikastriyo nartakīgāyanā vā
11.1.43 pratipannān gūḍhaveśmasu rātrisamāgamapraviṣṭāṃḥ tīkṣṇā hanyurbaddhvā hareyurvā
11.1.44 sattrī vā strīlolupaṃ saṅghamukhyaṃ prarūpayet amuṣmin grāme daridrakullaṃ apasṛtaṃ, tasya strī rājārhā, gṛhāṇa enām iti
11.1.45 gṛhītāyāṃ ardhamāsānantaraṃ siddhavyañjano dūṣyasaṅghamukhyamadhye prakrośet asau me mukhyo bhāryāṃ snuṣāṃ bhaginīṃ duhitaraṃ vā'dhicarati iti
11.1.46 taṃ cet saṅgho nigṛhṇīyāt, rājā enaṃ upagṛhya viguṇeṣu vikramayet
11.1.47 anigṛhīte siddhavyañjanaṃ rātrau tīkṣṇāḥ pravāsayeyuḥ
11.1.48 tataḥ tadvyañjanāḥ prakrośeyuḥ asau brahmahā brāhmaṇījāraśca iti
11.1.49 kārtāntikavyañjano vā kanyāṃ anyena vṛtāṃ anyasya prarūpayet amuṣya kanyā rājapatnī rājaprasavinī ca bhaviṣyati, sarvasvena prasahya vā enāṃ labhasva iti
11.1.50 alabhyamānāyāṃ parapakṣaṃ uddharṣayet
11.1.51 labdhāyāṃ siddhaḥ kalahaḥ
11.1.52 bhikṣukī vā priyabhāryaṃ mukhyaṃ brūyāt asau te mukhyo yauvana utsikto bhāryāyāṃ māṃ prāhiṇot, tasyāhaṃ bhayāllekhyaṃ ābharaṇaṃ gṛhītvā''gatā'smi, nirdoṣā te bhāryā, gūḍhaṃ asmin pratikartavyaṃ, ahaṃ api tāvat pratipatsyāmi iti
11.1.53 evaṃ।ādiṣu kalahasthāneṣu svayaṃ utpanne vā kalahe tīkṣṇairutpādite vā hīnapakṣaṃ rājā kośadaṇḍābhyāṃ upagṛhya viguṇeṣu vikramayed apavāhayed vā
11.1.54 saṅgheṣvevaṃ ekarājo varteta
11.1.55 saṅghāścāpyevaṃ ekarājād etebhyo'tisaṅghān ebhyo rakṣayeyuḥ
11.1.56ab saṅghamukhyaśca saṅgheṣu nyāyavṛttirhitaḥ priyaḥ ।
11.1.56chd dānto yuktajanaḥ tiṣṭhet sarvacittānuvartakaḥ  (iti)
   Book .  
   Chapt .   dūtakarma
12.1.01 balīyasā'bhiyukto durbalaḥ sarvatrānupraṇato vetasadharmā tiṣṭhet
12.1.02 indrasya hi sa praṇamati yo balīyaso namati iti bhāradvājaḥ
12.1.03 sarvasandohena balānāṃ yudhyeta
12.1.04 parākramo hi vyasanaṃ apahanti
12.1.05 svadharmaśca eṣa kṣatriyasya, yuddhe jayaḥ parājayo vā iti viśālākṣaḥ
12.1.06 na iti kauṭilyaḥ
12.1.07 sarvatrānupraṇataḥ kulaiḍaka iva nirāśo jīvite vasati
12.1.08 yudhyamānaścālpasainyaḥ samudraṃ ivāplavo'vagāhamānaḥ sīdati
12.1.09 tadviśiṣṭaṃ tu rājānaṃ āśrito durgaṃ aviṣahyaṃ vā ceṣṭeta
12.1.10 trayo'bhiyoktāro dharmalobhāsuravijayina iti
12.1.11 teṣāṃ abhyavapattyā dharmavijayī tuṣyati
12.1.12 taṃ abhyavapadyeta, pareṣāṃ api bhayāt
12.1.13 bhūmidravyaharaṇena lobhavijayī tuṣyati
12.1.14 taṃ arthenābhyavapadyeta
12.1.15 bhūmidravyaputradāraprāṇaharaṇenāsuravijayī
12.1.16 taṃ bhūmidravyābhyāṃ upagṛhyāgrāhyaḥ pratikurvīta
12.1.17 teṣāṃ anyatamaṃ uttiṣṭhamānaṃ sandhinā mantrayuddhena kūṭayuddhena vā prativyūheta
12.1.18 śatrupakṣaṃ asya sāmadānābhyāṃ, svapakṣaṃ bhedadaṇḍābhyām
12.1.19 durgaṃ rāṣṭraṃ skandhāvāraṃ vā'sya gūḍhāḥ śastrarasāgnibhiḥ sādhayeyuḥ
12.1.20 sarvataḥ pārṣṇiṃ asya grāhayet
12.1.21 aṭavībhirvā rājyaṃ ghātayet, tatkulīnāparuddhābhyāṃ vā hārayet
12.1.22 apakārānteṣu cāsya dūṭaṃ preṣayet
12.1.23 anapakṛtya vā sandhānam
12.1.24 tathā'pyabhiprayāntaṃ kośadaṇḍayoḥ pāda uttaraṃ ahorātra uttaraṃ vā sandhiṃ yāceta
12.1.25 sa ced daṇḍasandhiṃ yāceta, kuṇṭhaṃ asmai hasty'śvaṃ dadyād, utsāhitaṃ vā garayuktam
12.1.26 puruṣasandhiṃ yāceta, dūṣyāmitrāṭavībalaṃ asmai dadyād yogapuruṣādhiṣṭhitam
12.1.27 tathā kuryād yathā ubhayavināśaḥ syāt
12.1.28 tīkṣṇabalaṃ vā'smai dadyād yad avamānitaṃ vikurvīta, maulaṃ anuraktaṃ vā yad asya vyasane'pakuryāt
12.1.29 kośasandhiṃ yāceta, sāraṃ asmai dadyād yasya kretāraṃ nādhigacchet, kupyaṃ ayuddhayogyaṃ vā
12.1.30 bhūmisandhiṃ yāceta, pratyādeyāṃ nityāmitrāṃ anapāśrayāṃ mahākṣayavyayaniveśāṃ vā'smai bhūmiṃ dadyāt
12.1.31 sarvasvena vā rājadhānīvarjena sandhiṃ yāceta balīyasaḥ
12.1.32ab yat prasahya hared anyaḥ tat prayacced upāyataḥ ।
12.1.32chd rakṣet svadehaṃ na dhanaṃ kā hyanitye dhane dayā  (iti)
   Chapt .   mantrayuddha
12.2.01 sa cet sandhau nāvatiṣṭheta, brūyād enaṃ - ime śatruṣaḍvargavaśagā rājāno vinaṣṭāḥ, teṣāṃ anātmavatāṃ nārhasi mārgaṃ anugantum
12.2.02 dharmaṃ arthaṃ cāvekṣasva
12.2.03 mitramukhā hyamitrāḥ te ye tvā sāhasaṃ adharmaṃ arthātikramaṃ ca grāhayanti
12.2.04 śūraiḥ tyaktātmabhiḥ saha yoddhuṃ sāhasaṃ, janakṣayaṃ ubhayataḥ kartuṃ adharmaḥ, dṛṣṭaṃ arthaṃ mitraṃ aduṣṭaṃ ca tyaktuṃ arthātikramaḥ
12.2.05 mitravāṃśca sa rājā, bhūyaśca etenārthena mitrāṇyudyojayiṣyati yāni tvā sarvato'bhiyāsyanti
12.2.06 na ca madhyama udāsīnayormaṇḍalasya vā parityaktaḥ, bhavāṃḥ tu parityaktaḥ yattvā samudyuktaṃ upaprekṣante bhūyaḥ kṣayavyayābhyāṃ yujyatāṃ, mitrācca bhidyatāṃ, atha enaṃ parityaktamūlaṃ sukhena ucchetsyāmaḥ iti
12.2.07 sa bhavānnārhati mitramukhānāṃ amitrāṇāṃ śrotuṃ, mitrāṇyudvejayituṃ amitrāṃśca śreyasā yoktuṃ, prāṇasaṃśayaṃ anarthaṃ ca upagantum iti yacchet
12.2.08 tathā'pi pratiṣṭhamānasya prakṛtikopaṃ asya kārayed yathā saṅghavṛtte vyākhyātaṃ yogavāmane ca
12.2.09 tīkṣṇarasadaprayogaṃ ca
12.2.10 yad uktaṃ ātmarakṣitake rakṣyaṃ tatra tīkṣṇān rasadāṃśca prayuñjīta
12.2.11 bandhakīpoṣakāḥ paramarūpayauvanābhiḥ strībhiḥ senāmukhyān unmādayeyuḥ
12.2.12 bahūnāṃ ekasyāṃ dvayorvā mukhyayoḥ kāme jāte tīkṣṇāḥ kalahān utpādayeyuḥ
12.2.13 kalahe parājitapakṣaṃ paratrāpagamane yātrāsāhāyyadāne vā bharturyojayeyuḥ
12.2.14 kāmavaśān vā siddhavyañjanāḥ sāṃvadanikībhiroṣadhībhiratisandhānāya mukhyeṣu rasaṃ dāpayeyuḥ
12.2.15 vaidehakavyañjane vā rājamahiṣyāḥ subhagāyāḥ preṣyāṃ āsannāṃ kāmanimittaṃ arthenābhivṛṣya parityajet
12.2.16 tasya eva paricārakavyañjana upadiṣṭaḥ siddhavyañjanaḥ sāṃvadanikīṃ oṣadhīṃ dadyāt vaidehakaśarīre'vaghātavyā iti
12.2.17 siddhe subhagāyā apyenaṃ yogaṃ upadiśet rājaśarīre'vadhātavyā iti
12.2.18 tato rasenātisandadhyāt
12.2.19 kārtāntikavyañjano vā mahāmātraṃ rājalakṣaṇasampannam kramābhinītaṃ brūyāt
12.2.20 bhāryāṃ asya bhikṣukī rājapatnī rājaprasavinī vā bhaviṣyasi iti
12.2.21 bhāryāvyañjanā vā mahāmātraṃ brūyāt rājā kila māṃ avarodhayiṣyati, tavāntikāya pattralekhyaṃ ābharaṇaṃ ca idaṃ parivrājikayā''hṛtam iti
12.2.22 sūdārālikavyañjano vā rasaprayogārthaṃ rājavacanaṃ arthaṃ cāsya lobhanīyaṃ abhinayet
12.2.23 tad asya vaidehakavyañjanaḥ pratisandadhyāt, kāryasiddhiṃ ca brūyāt
12.2.24 evaṃ ekena dvābhyāṃ tribhirityupāyaireka ekaṃ asya mahāmātraṃ vikramāyāpagamanāya vā yojayet - iti
12.2.25 durgeṣu cāsya śūnyapālāsannāḥ sattriṇaḥ paurajānapadeṣu maitrīnimittaṃ āvedayeyuḥ - śūnyapālena uktā yodhāścādhikaraṇasthāśca kṛcchragato rājā jīvann āgamiṣyati, na vā, prasahya vittaṃ ārjayadhvaṃ, amitrāṃśca hata iti
12.2.26 bahulībhūte tīkṣṇāḥ paurānniśāsvāhārayeyuḥ, mukhyāṃścābhihanyuḥ evaṃ kriyante ye śūnyapālasya na śuśrūṣante iti
12.2.27 śūnyapālasthāneṣu ca saśoṇitāni śastravittabandhanānyutsṛjeyuḥ
12.2.28 tataḥ sattriṇaḥ śūnyapālo ghātayati vilopayati ca ityāvedayeyuḥ
12.2.29 evaṃ jānapadān samāharturbhedayeyuḥ
12.2.30 samāhartṛpuruṣāṃḥ tu grāmamadhyeṣu rātrau tīkṣṇā hatvā brūyuḥ evaṃ kriyante ye janapadaṃ adharmeṇa bādhante iti
12.2.31 samutpanne doṣe śūnyapālaṃ samāhartāraṃ vā prakṛtikopena ghātayeyuḥ
12.2.32 tatkulīnaṃ aparuddhaṃ vā pratipādayeyuḥ
12.2.33ab antaḥpurapuradvāraṃ dravyadhānyaparigrahān ।
12.2.33chd daheyuḥ tāṃśca hanyurvā brūyurasyārtavādinaḥ  (iti)
   Chapt .   senāmukhyavadhah - maṇḍalaprotsāhanam
12.3.01 rājño rājavallabhānāṃ cāsannāḥ sattriṇaḥ patty'śvarathadvipamukhyānāṃ rājā kruddhaḥ iti suhṛdviśvāsena mitrasthānīyeṣu kathayeyuḥ
12.3.02 bahulībhūte tīkṣṇāḥ kṛtarātricārapratīkārā gṛheṣu svāmivacanenāgamyatām iti brūyuḥ
12.3.03 tānnirgacchata evābhihanyuḥ, svāmisandeśaḥ iti cāsannān brūyuḥ
12.3.04 ye cāpravāsitāḥ tān sattriṇo brūyuḥ etat tad yad asmābhiḥ kathitaṃ, jīvitukāmenāpakrāntavyam iti
12.3.05 yebhyaśca rājā yācito na dadāti tān sattriṇo brūyuḥ - uktaḥ śūnyapālo rājñā ayācyaṃ arthaṃ asau cāsau ca mā yācate, mayā pratyākhyātāḥ śatrusaṃhitāḥ, teṣāṃ uddharaṇe prayatasva iti
12.3.06 tataḥ pūrvavad ācaret
12.3.07 yebhyaśca rājā yācito dadāti tān sattriṇo brūyuḥ - uktaḥ śūnyapālo rājñā ayācyaṃ arthaṃ asau cāsau ca mā yācate, tebhyo mayā so'rtho viśvāsārthaṃ dattaḥ, śatrusaṃhitāḥ, teṣāṃ uddharaṇe prayatasva iti
12.3.08 tataḥ pūrvavad ācaret
12.3.09 ye ca enaṃ yācyaṃ arthaṃ na yācante tān sattriṇo brūyuḥ - uktaḥ śūnyapālo rājñā yācyaṃ arthaṃ asau cāsau ca mā na yācate, kiṃ anyat svadoṣaśaṅkitatvāt, teṣāṃ uddharaṇe prayatasva iti
12.3.10 tataḥ pūrvavad ācaret
12.3.11 etena sarvaḥ kṛtyapakṣo vyākhyātaḥ
12.3.12 pratyāsanno vā rājānaṃ sattrī grāhayet asau cāsau ca te mahāmātraḥ śatrupuruṣaiḥ sambhāṣate iti
12.3.13 pratipanne dūṣyān asya śāsanaharān darśayet etat tat iti
12.3.14 senāmukhyaprakṛtipuruṣān vā bhūmyā hiraṇyena vā lobhayitvā sveṣu vikramayed apavāhayed vā
12.3.15 yo'sya putraḥ samīpe durge vā prativasati taṃ sattriṇā upajāpayet ātmasampannataraḥ tvaṃ putraḥ, tathā'pyantarhitaḥ, tatkiṃ upekṣase vikramya gṛhāṇa, purā tvā yuvarājo vināśayati iti
12.3.16 tatkulīnaṃ aparuddhaṃ vā hiraṇyena pratilobhya brūyāt antarbalaṃ pratyantaskandhaṃ antaṃ vā'sya pramṛdnīhi iti
12.3.17 āṭavikān arthamānābhyāṃ upagṛhya rājyaṃ asya ghātayet
12.3.18 pārṣṇigrāhaṃ vā'sya brūyāt eṣa khalu rājā māṃ ucchidya tvāṃ ucchetsyati, pārṣṇiṃ asya gṛhāṇa, tvayi nivṛttasyāhaṃ pārṣṇiṃ grahīṣyāmi iti
12.3.19 mitrāṇi vā'sya brūyāt ahaṃ vaḥ setuḥ, mayi vibhinne sarvān eṣa vo rājā plāvayiṣyati, sambhūya vā'sya yātrāṃ vihanāma iti
12.3.20 tatsaṃhatānāṃ asaṃhatānāṃ ca preṣayet eṣa khalu rājā māṃ utpāṭya bhavatsu karma kariṣyati, budhyadhvaṃ, ahaṃ vaḥ śreyān abhyupapattum iti
12.3.21ab madhyamasya prahiṇuyād udāsīnasya vā punaḥ ।
12.3.21chd yathā''sannasya mokṣārthaṃ sarvasvena tad'rpaṇam  (iti)
   Chapt .   śastrāgnirasapraṇidhayaḥ - vīvadhāsāraprrasāravadhaḥ
12.4.01 ye cāsya durgeṣu vaidehakavyañjanāḥ, grāmesu gṛhapatikavyañjanāḥ, janapadasandhiṣu gorakṣakatāpasavyañjanāḥ, te sāmantāṭavikatatkulīnāparuddhānāṃ paṇyāgārapūrvaṃ preṣayeyuḥ ayaṃ deśo hāryaḥ iti
12.4.02 āgatāṃśca eṣāṃ durge gūḍhapuruṣān arthamānābhyāṃ abhisatkṛtya prakṛticchidrāṇi pradarśayeyuḥ
12.4.03 teṣu taiḥ saha prahareyuḥ
12.4.04 skandhāvāre vā'sya śauṇḍikavyañjanaḥ putraṃ abhityaktaṃ sthāpayitvā'vaskandakāle rasena pravāsayitvā naiṣecanikam iti madanarasayuktān madyakumbhānśataśaḥ prayacchet
12.4.05 śuddhaṃ vā madyaṃ pādyaṃ vā madyaṃ dadyād ekaṃ ahaḥ, uttaraṃ rassiddhaṃ prayacchet
12.4.06 śuddhaṃ vā madyaṃ daṇḍamukhyebhyaḥ pradāya madakāle rasasiddhaṃ prayacchet
12.4.07 daṇḍamukhyavyañjano vā putraṃ abhityaktaṃ iti samānam
12.4.08 pākvamāṃsikāudanikāuṇḍikāpūpikavyañjanā vā paṇyaviśeṣaṃ avaghoṣayitvā parasparasaṅgharṣeṇa kālikaṃ samarghataraṃ iti vā parān āhūya rasena svapaṇyānyapacārayeyuḥ
12.4.09 surākṣīradadhisarpistailāni vā tadvyavahartṛhasteṣu gṛhītā striyo bālāśca rasayukteṣu svabhājaneṣu parikireyuḥ
12.4.10 anenārgheṇa, viśiṣṭaṃ vā bhūyo dīyatām iti tatra evāvākireyuḥ
12.4.11 etānyeva vaidehakavyañjanāḥ, paṇyavireyeṇāhartāro vā
12.4.12 hasty'śvānāṃ vidhāyavaseṣu rasaṃ āsannā dadyuḥ
12.4.13 karmakaravyañjanā vā rasāktaṃ yavasaṃ udakaṃ vā vikrīṇīran
12.4.14 cirasaṃsṛṣṭā vā govāṇijakā gavāṃ ajāvīnāṃ vā yūthānyavaskandakāleṣu pareṣāṃ mohasthāneṣu pramuñceyuḥ, aśvakhara uṣṭramahiṣādīnāṃ duṣṭāṃśca
12.4.15 tadvyañjanā vā cucchundarīśoṇitāktākṣān
12.4.16 lubdhakavyañjanā vā vyālamṛgān pañjarebhyaḥ pramuñceyuḥ, sarpagrāhā vā sarpān ugraviṣān, hastijīvino vā hastinaḥ
12.4.17 agnijīvino vā'gniṃ avasṛjeyuḥ
12.4.18 gūḍhapuruṣā vā vimukhān patty'śvarathadvipamukhyān abhihanyuḥ, ādīpayeyurvā mukhyāvāsān
12.4.19 dūṣyāmitrāṭavikavyañjanāḥ praṇihitāḥ pṛṣṭhābhighātaṃ avaskandapratigrahaṃ vā kuryuḥ
12.4.20 vanagūḍhā vā pratyantaskandhaṃ upaniṣkṛṣyābhihanyuḥ, ekāyane vīvadhāsāraprasārān vā
12.4.21 sasaṅketaṃ vā rātriyuddhe bhūritūryaṃ āhatya brūyuḥ anupraviṣṭāḥ smo, labdhaṃ rājyam iti
12.4.22 rājāvāsaṃ anupraviṣṭā vā saṅkuleṣu rājānaṃ hanyuḥ
12.4.23 sarvato vā prayātaṃ ena(?eva?) mlecchāṭavikadaṇṭacāriṇaḥ sattrāpāśrayāḥ stambhavāṭāpāśrayā vā hanyuḥ
12.4.24 lubdhakavyañjanā vā'vaskandasaṅkuleṣu gūḍhayuddhahetubhirabhihanyuḥ
12.4.25 ekāyane vā śailastambhavāṭakhañjanāntar।udake vā svabhūmibalenābhihanyuḥ
12.4.26 nadīsarastaṭākasetubandhabhedavegena vā plāvayeyuḥ
12.4.27 dhānvanavanadurganimnadurgasthaṃ vā yogāgnidhūmābhyāṃ nāśayeyuḥ
12.4.28 saṅkaṭagataṃ agninā, dhānvanagataṃ dhūmena, nidhānagataṃ rasena, toyāvagāḍhaṃ duṣṭagrāhairudakacaraṇairvā tīkṣṇāḥ sādhayeyuḥ, ādīptāvāsānniṣpatantaṃ vā
12.4.29ab yogavāmanayogābhyāṃ yogenānyatamena vā ।
12.4.29chd amitraṃ atisandadhyāt saktaṃ uktāsu bhūmiṣu  (iti)
   Chapt .   yogātisaṃdhānaṃ - daṇḍātisaṃdhānaṃ - ekavijayaḥ
12.5.01 daivatejyāyām(devatā ijyāyām?) yātrāyāṃ amitrasya bahūni pūjā''gamasthānāni bhaktitaḥ
12.5.02 tatrāsya yogaṃ ubjayet
12.5.03 devatāgṛhapraviṣṭasya upari yantramokṣaṇena gūḍhabhittiṃ śilāṃ vā pātayet
12.5.04 śilāśastravarṣaṃ uttamāgārāt, kapāṭaṃ avapātitaṃ vā, bhittipraṇihitaṃ ekadeśabaddhaṃ vā parighaṃ mokṣayet
12.5.05 devatādehadhvajapraharaṇāni vā'sya upariṣṭāt pātayet
12.5.06 sthānāsanagamanabhūmiṣu vā'sya gomayapradehena gandha udakaprasekena vā rasaṃ aticārayet, puṣpacūrṇa upahāreṇa vā
12.5.07 gandhapraticchannaṃ vā'sya tīkṣṇaṃ dhūmaṃ atinayet
12.5.08 śūlakūpaṃ avapātanaṃ vā śayanāsanasyādhastād yantrabaddhatalaṃ enaṃ kīlamokṣaṇena praveśayet
12.5.09 pratyāsanne vā'mitre janapadāj janaṃ avarodhakṣamaṃ atinayet
12.5.10 durgāccānavarodhakṣamaṃ apanayet, pratyādeyaṃ ariviṣayaṃ vā preṣayet
12.5.11 janapadaṃ ca ekasthaṃ śailavananadīdurgeṣvaṭavīvyavahiteṣu vā putrabhrātṛparigṛhītaṃ sthāpayet
12.5.12 uparodhahetavo daṇḍa upanatavṛtte vyākhyātāḥ
12.5.13 tṛṇakāṣṭhaṃ āyojanād dāhayet
12.5.14 udakāni ca dūṣayet, avasrāvayecca
12.5.15 kūpakūṭāvapātakaṇṭakinīśca bahirubjayet
12.5.16 suruṅgāṃ amitrasthāne bahumukhīṃ kṛtvā nicayamukhyān abhihārayet, amitraṃ vā
12.5.17 paraprayuktāyāṃ vā suruṅgāyāṃ parikhāṃ udakāntikīṃ khānayet, kūpaśālāṃ anusālaṃ vā
12.5.18 toyakumbhān kāṃsyabhāṇḍāni vā śaṅkāsthāneṣu sthāpayet khātābhijñānārtham
12.5.19 jñāte suruṅgāpathe pratisuruṅgāṃ kārayet
12.5.20 madhye bhittvā dhūmaṃ udakaṃ vā prayacchet
12.5.21 prativihitadurgo vā mūle dāyād kṛtvā pratilomāṃ asya diśaṃ gacchet, yato vā mitrairbandhubhirāṭavikairvā saṃsṛjyeta parasyāmitrairdūṣyairvā mahadbhiḥ, yato vā gato'sya mitrairviyogaṃ kuryāt pārṣṇiṃ vā gṛhṇīyāt rājyaṃ vā'sya hārayet vīvadhāsāraprasārān vā vārayet, yato vā śaknuyād ākṣikavad apakṣepeṇāsya prahartuṃ, yato vā svaṃ rājyaṃ trāyeta mūlasya upacayaṃ vā kuryāt
12.5.22 yataḥ sandhiṃ abhipretaṃ labheta tato vā gacchet
12.5.23 sahaprasthāyino vā'sya preṣayeyuḥ ayaṃ te śatrurasmākaṃ hastagataḥ, paṇyaṃ viprakāraṃ vā'padiśya hiraṇyaṃ antaḥsārabalaṃ ca preṣaya yasya enaṃ arpayema baddhaṃ pravāsitaṃ vā iti
12.5.24 pratipanne hiraṇyaṃ sārabalaṃ cādadīta
12.5.25 antapālo vā durgasampradāne bala ekadeśaṃ atinīya viśvastaṃ ghātayet
12.5.26 janapadaṃ ekasthaṃ vā ghātayituṃ amitrānīkaṃ āvāhayet
12.5.27 tad avaruddhadeśaṃ atinīya viśvastaṃ ghātayet
12.5.28 mitravyañjano vā bāhyasya preṣayet kṣīṇaṃ asmin durge dhānyaṃ snehāḥ kṣāro lavaṇaṃ vā, tad amuṣmin deśe kāle ca pravekṣyati, tad upagṛhāṇa iti
12.5.29 tato rasaviddhaṃ dhānyaṃ snehaṃ kṣāraṃ lavaṇaṃ vā dūṣyāmitrāṭavikāḥ praveśayeyuḥ, anye vā'bhityaktāḥ
12.5.30 tena sarvabhāṇḍavīvadhagrahaṇaṃ vyākhyātam
12.5.31 sandhiṃ vā kṛtvā hiraṇya ekadeśaṃ asmai dadyāt, vilambamānaḥ śeṣam
12.5.32 tato rakṣāvidhānānyavasrāvayet
12.5.33 agnirasaśastrairvā praharet
12.5.34 hiraṇyapratigrāhiṇo vā'sya vallabhān anugṛhṇīyāt
12.5.35 parikṣīṇo vā'smai durgaṃ dattvā nirgacchet
12.5.36 suruṅgayā kukṣipradareṇa vā prākārabhedena nirgacchet
12.5.37 rātrāvavaskandaṃ dattvā siddhaḥ tiṣṭhet, asiddhaḥ pārśvenāpagacchet
12.5.38 pāṣaṇḍacchadmanā mandaparivāro nirgacchet
12.5.39 pretavyañjano vā gūḍhairnihriyeta
12.5.40 strīveṣadhārī vā pretaṃ anugacchet
12.5.41 daivata upahāraśrāddhaprahavaṇeṣu vā rasaviddhaṃ annapānaṃ avasṛjya
12.5.42 kṛta upajāpo dūṣyavyañjanairniṣpatya gūḍhasainyo'bhihanyāt
12.5.43 evaṃ gṛhītadurgo vā prāśyaprāśaṃ caityaṃ upasthāpya daivatapratimācchidraṃ praviśyāsīta, gūḍhabhittiṃ vā, daivatapratimāyuktaṃ vā bhūmigṛham
12.5.44 vismṛte suruṅgayā rātrau rājāvāsaṃ anupraviśya suptaṃ amitraṃ hanyāt
12.5.45 yantraviśleṣaṇaṃ vā viśleṣyādhastād avapātayet
12.5.46 rasāgniyogenāvaliptaṃ gṛhaṃ jatugṛhaṃ vā'dhiśayānaṃ amitraṃ ādīpayet
12.5.47 pramadavanavihārāṇāṃ anyatame vā vihārasthāne pramattaṃ bhūmigṛhasuruṅgāgūḍhabhittipraviṣṭāḥ tīkṣṇā hanyuḥ, gūḍhapraṇihitā vā rasena
12.5.48 svapato vā niruddhe deśe gūḍhāḥ striyaḥ sarparasāgnidhūmān upari muñceyuḥ
12.5.49 pratyutpanne vā kāraṇe yad yad upapadyeta tat tad amitre'ntaḥpuragate gūḍhasañcāraḥ prayuñjīta
12.5.50 tato gūḍhaṃ evāpagacchet, svajanasaṃjñāṃ ca prarūpayet
12.5.51ab dvāhsthān varṣadharāṃścānyānnigūḍha upahitān pare ।
12.5.51chd tūryasaṃjñābhirāhūya dviṣatśeṣāṇi ghātayet  (iti)
   Book .  
   Chapt .   upajāpaḥ
13.1.01 vijigīṣuḥ paragrāmaṃ avāptukāmaḥ sarvajñadaivatasamyogakhyāpanābhyāṃ svapakṣaṃ uddharṣayet, parapakṣaṃ ca udvejayet
13.1.02 sarvajñakhyāpanaṃ tu - gṛhaguhyapravṛttijñānena pratyādeśo mukhyānāṃ, kaṇṭakaśodhanāpasarpāvagamena prakāśanaṃ rājadviṣṭakāriṇāṃ, vijñāpya upāyanakhyāpanaṃ adṛṣṭasaṃsargavidyāsaṃjñā''dibhiḥ, videśapravṛttijñānaṃ tad ahareva gṛhakapotena mudrāsamyuktena
13.1.03 daivatasamyogakhyāpanaṃ tu - suruṅgāmukhenāgnicaityadaivatapratimācchidrān anupraviṣṭairagnicaityadaivatavyañjanaiḥ sambhāṣaṇaṃ pūjanaṃ ca, udakād utthitairvā nāgavaruṇavyañjanaiḥ sambhāṣaṇaṃ pūjanaṃ ca, rātrāvantar।udake samudravālukākośaṃ praṇidhāyāgnimālādarśanaṃ, śilāśikyāvagṛhīte plavake sthānaṃ, udakabastinā jarāyuṇā vā śiro'vagūḍhanāsaḥ pṛṣatāntrakulīranakraśiṃśumāra udravasābhirvā śatapākyaṃ tailaṃ nastaḥ prayogaḥ
13.1.04 tena rātrigaṇaścarati
13.1.05 ityudakacaraṇāni
13.1.06 tairvaruṇanāgakanyāvākyakriyā sambhāṣaṇaṃ ca, kopasthāneṣu mukhād agnidhūma utsargaḥ
13.1.07 tad asya svaviṣaye kārtāntikanaimittikamauhūrtikapaurāṇika ikṣaṇikagūḍhapuruṣāḥ sācivyakarāḥ taddarśinaśca prakāśayeyuḥ
13.1.08 parasya viṣaye daivatadarśanaṃ divyakośadaṇḍa utpattiṃ cāsya brūyuḥ
13.1.09 daivatapraśnanimittavāyasāṅgavidyāsvapnamṛgapakṣivyāhāreṣu cāsya vijayaṃ brūyuḥ, viparītaṃ amitrasya
13.1.10 sadundubhiṃ ulkāṃ ca parasya nakṣatre darśayeyuḥ
13.1.11 parasya mukhyān mitratvena upadiśanto dūtavyañjanāḥ svāmisatkāraṃ brūyuḥ, svapakṣabalādhānaṃ parapakṣapratighātaṃ ca
13.1.12 tulyayogakṣemaṃ amātyānāṃ āyudhīyānāṃ ca kathayeyuḥ
13.1.13 teṣu vyasanābhyudayāvekṣaṇaṃ apatyapūjanaṃ ca prayuñjīta
13.1.14 tena parapakṣaṃ utsāhayed yathā uktaṃ purastāt
13.1.15 bhūyaśca vakṣyāmaḥ
13.1.16 sādhāraṇagardabhena dakṣān, lakuṭaśākhāhananābhyāṃ daṇḍacāriṇaḥ, kula eḍakena ca udvignān, aśanivarṣeṇa vimānitān, vidulenāvakeśinā vāyasapiṇḍena kaitavajameghena iti vihatāśān durbhagālaṅkāreṇa dveṣiṇā iti pūjāphalān, vyāghracarmaṇā mṛtyukūṭena ca upahitān, pīluvikhādanena karakayoṣṭrayā gardabhīkṣīrā'bhimanthanena iti dhruva upakāriṇa iti
13.1.17 pratipannān arthamānābhyāṃ yojayet
13.1.18 dravyabhaktacchidreṣu ca enān dravyabhaktadānairanugṛhṇīyāt
13.1.19 apratigṛhṇatāṃ strīkumārālaṅkārān abhihareyuḥ
13.1.20 durbhikṣastenāṭavy।upaghāteṣu ca paurajānapadān utsāhayantaḥ sattriṇo brūyuḥ rājānaṃ anugrahaṃ yācāmahe niranugrahāḥ paratra gacchāmaḥ iti
13.1.21ab tathā iti pratipanneṣu dravyadhānyānyaparigrahaiḥ ।
13.1.21chd sācivyaṃ kāryaṃ ityetad upajāpād bhūtaṃ mahat  (iti)
   Chapt .   yogavāmanam
13.2.01 muṇḍo jaṭilo vā parvataguhāvāsī caturvarṣaśatāyurbruvāṇaḥ prabhūtajaṭilāntevāsī nagarābhyāśe tiṣṭhet
13.2.02 śiṣyāścāsya mūlaphala upagamanairamātyān rājānaṃ ca bhagavaddarśanāya yojayeyuḥ
13.2.03 samāgatāśca rājñā pūrvarājadeśābhijñānāni kathayet, śate śate ca varṣāṇāṃ pūrṇe'haṃ agniṃ praviśya punarbālo bhavāmi, tad iha bhavat samīpe caturthaṃ agniṃ pravekṣyāmi, avaśyaṃ me bhavān mānayitavyaḥ, trīn varān vṛṇīṣṇa(vṛṣīṣva) iti
13.2.04 pratipannaṃ brūyāt saptarātraṃ iha saputradāreṇa prekṣāprahavaṇapūrvaṃ vastavyam iti
13.2.05 vasantaṃ avaskandeta
13.2.06 muṇḍo vā jaṭilo vā sthānikavyañjanaḥ prabhūtajaṭilāntevāsī vastaśoṇitadigdhāṃ veṇuśalākāṃ suvarṇacūrṇenāvalipya valmīke nidadhyād upajihvikānusaraṇārthaṃ, svarṇanālikāṃ vā
13.2.07 tataḥ sattrī rājñaḥ kathayet asau siddhaḥ puṣpitaṃ nidhiṃ jānāti iti
13.2.08 sa rājñā pṛṣṭhaḥ tathā iti brūyāt, taccābhijñānaṃ darśayet, bhūyo vā hiraṇyaṃ antar।ādhāya
13.2.09 brūyācca enaṃ nāgarakṣito'yaṃ nidhiḥ praṇipātasādhyaḥ iti
13.2.10 pratipannaṃ brūyāt saptarātram iti samānam
13.2.11 sthānikavyañjanaṃ vā rātrau tejanāgniyuktaṃ ekānte tiṣṭhantaṃ sattriṇaḥ kramābhīnītaṃ rājñaḥ kathayeyuḥ asau siddhaḥ sāmedhikaḥ iti
13.2.12 taṃ rājā yaṃ arthaṃ yāceta taṃ asya kariṣyamāṇaḥ saptarātram iti samānam
13.2.13 siddhavyañjano vā rājānaṃ jambhakavidyābhiḥ pralobhayet
13.2.14 taṃ rājā iti samānam
13.2.15 siddhavyañjano vā deśadevatāṃ abhyarhitāṃ āśritya prahavaṇairabhīkṣṇaṃ prakṛtimukhyān abhisaṃvāsya krameṇa rājānaṃ atisandadhyāt
13.2.16 jaṭilavyañjanaṃ antar।udakavāsinaṃ vā sarvaśvetaṃ taṭasuruṅgābhūmigṛhāpasaraṇaṃ varuṇaṃ nāgarājaṃ vā sattriṇaḥ kramābhinītaṃ rājñaḥ kathayeyuḥ
13.2.17 taṃ rājā iti samānam
13.2.18 janapadāntevāsī siddhavyañjano vā rājānaṃ śatrudarśanāya yojayet
13.2.19 pratipannaṃ bimbaṃ kṛtvā śatruṃ āvāhayitvā niruddhe deśe ghātayet
13.2.20 aśvapaṇya upayātā vaidehakavyañjanāḥ paṇya upāyananimittaṃ āhūya rājānaṃ paṇyaparīkṣāyāṃ āsaktaṃ aśvavyatikīrṇaṃ vā hanyuḥ, aśvaiśca prahareyuḥ
13.2.21 nagarābhyāśe vā caityaṃ āruhya rātrau tīkṣṇāḥ kumbheṣu nālīn vā vidulāni dhamantaḥ svāmino mukhyānāṃ vā māṃsāni bhakṣayiṣyāmaḥ, pūjā no vartatām ityavyaktaṃ brūyuḥ
13.2.22 tad eṣāṃ naimittikamauhūrtikavyañjanāḥ khyāpayeyuḥ
13.2.23 maṅgalye vā hrade taṭākamadhye vā rātrau tejanatailābhyaktā nāgarūpiṇaḥ śaktimusalānyayomayāni niṣpeṣayantaḥ tathaiva brūyuḥ
13.2.24 ṛkṣacarmakañcukino vā'gnidhūma utsargayuktā rakṣorūpaṃ vahantaḥ trirapasavyaṃ nagaraṃ kurvāṇāḥ śvasṛgālavāśitāntareṣu tathaiva brūyuḥ
13.2.25 caityadaivatapratimāṃ vā tejanatailenābhrapaṭalacchannenāgninā vā rātrau prajvālya tathaiva brūyuḥ
13.2.26 tad anye khyāpayeyuḥ
13.2.27 daivatapratimānāṃ abhyarhitānāṃ vā śoṇitena prasrāvaṃ atimātraṃ kuryuḥ
13.2.28 tad anye devarudhirasaṃsrāve saṅgrāme parājayaṃ brūyuḥ
13.2.29 sandhirātriṣu śmaśānapramukhe vā caityaṃ ūrdhvabhakṣitairmanuṣyaiḥ prarūpayeyuḥ
13.2.30 tato rakṣorūpī manuṣyakaṃ yāceta
13.2.31 yaścātra śūravādiko'nyatamo vā draṣṭuṃ āgacchet taṃ anye lohamusalairhanyuḥ, yathā rakṣobhirhata iti jñāyeta
13.2.32 tad adbhutaṃ rājñaḥ taddarśinaḥ sattriṇaśca kathayeyuḥ
13.2.33 tato naimititkamauhūrtikavyañjanāḥ śāntiṃ prāyaścittaṃ brūyuḥ anyathā mahad akuśalaṃ rājño deśasya ca iti
13.2.34 pratipannaṃ eteṣu saptarātraṃ eka ekamantrabalihomaṃ svayaṃ rājñā kartavyam iti brūyuḥ
13.2.35 tataḥ samānam
13.2.36 etān vā yogān ātmani darśayitvā pratikurvīta pareṣāṃ upadeśārtham
13.2.37 tataḥ prayojayed yogān
13.2.38 yogadarśanapratīkāreṇa vā kośābhisaṃharaṇaṃ kuryāt
13.2.39 hastikāmaṃ vā nāgavanapālā hastinā lakṣaṇyena pralobhayeyuḥ
13.2.40 pratipannaṃ gahanaṃ ekāyanaṃ vā'tinīya ghātayeyuḥ, baddhvā vā'pahareyuḥ
13.2.41 tena mṛgayākāmo vyākhyātaḥ
13.2.42 dravyastrīlolupaṃ āḍhyavidhavābhirvā paramarūpayauvanābhiḥ strībhirdāyanikṣepārthaṃ upanītābhiḥ sattriṇaḥ pralobhayeyuḥ
13.2.43 pratipannaṃ rātrau sattracchannāḥ samāgame śastrarasābhyāṃ ghātayeyuḥ
13.2.44 siddhapravrajitacaityastūpadaivatapratimānāṃ abhīkṣṇābhigamaneṣu vā bhūmigṛhasuruṅgārūḍhabhittipraviṣṭāḥ tīkṣṇāḥ paraṃ abhihanyuḥ
13.2.45ab yeṣu deśeṣu yāḥ prekṣāḥ prekṣate pārthivaḥ svayam ।
13.2.45chd yātrāvihāre ramate yatra krīḍati vā'mbhasi
13.2.46ab dhig।ukty।ādiṣu sarveṣu yajñaprahavaṇeṣu vā ।
13.2.46chd sūtikāpretarogeṣu prītiśokabhayeṣu vā ।
13.2.47ab pramādaṃ yāti yasmin vā viśvāsāt svajana utsave
13.2.47chd yatrāsyārakṣisañcāro durdine saṅkuleṣu vā ।
13.2.48ab viprasthāne pradīpte vā praviṣṭe nirjane'pi vā ।
13.2.48chd vastrābharaṇamālyānāṃ phelābhiḥ śayanāsanaiḥ
13.2.49ab madyabhojanaphelābhiḥ tūryairvā'bhigatāḥ saha ।
13.2.49chd prahareyurariṃ tīkṣṇāḥ pūrvapraṇihitaiḥ saha  (iti)
13.2.50ab yathaiva praviśeyuśca dviṣataḥ sattrahetubhiḥ ।
13.2.50chd tathaiva cāpagaccheyurityuktaṃ yogavāmanam
   Chapt .   apasarpapraṇidhiḥ
13.3.01 śreṇīmukhyaṃ āptaṃ niṣpātayet
13.3.02 sa paraṃ āśrtya pakṣāpadeśena svaviṣayāt sācivyakarasahāya upādānaṃ kurvīta
13.3.03 kṛtāpasarpa upacayo vā paraṃ anumānya svāmino dūṣyagrāmaṃ vītahasty'śvaṃ dūṣyāmātyaṃ daṇḍaṃ ākrandaṃ vā hatvā parasya preṣayet
13.3.04 janapada ekadeśaṃ śreṇīṃ aṭavīṃ vā sahāya upādānārthaṃ saṃśrayeta
13.3.05 viśvāsaṃ upagataḥ svāminaḥ preṣayet
13.3.06 tataḥ svāmī hastibandhanaṃ aṭavīghātaṃ vā'padiśya gūḍhaṃ eva praharet
13.3.07 etenāmātyāṭavikā vyākhyātāḥ
13.3.08 śatruṇā maitrīṃ kṛtvā'mātyān avakṣipet
13.3.09 te tatśatroḥ preṣayeyuḥ bhartāraṃ naḥ prasādaya iti
13.3.10 sa yaṃ dūtaṃ preṣayet, taṃ upālabheta bhartā te māṃ amātyairbhedayati, na ca punarihāgantavyam iti
13.3.11 atha ekaṃ amātyaṃ niṣpātayet
13.3.12 sa paraṃ āśritya yogāpasarpāparaktadūṣyān aśaktimataḥ stenāṭavikān ubhaya upaghātakān vā parasya upaharet
13.3.13 āptabhāva upagataḥ pravīrapuruṣa upaghātaṃ asya upahared antapālaṃ āṭavikaṃ daṇḍacāriṇaṃ vā dṛḍhaṃ asau cāsau ca te śatruṇā sandhatte iti
13.3.14 atha paścād abhityaktaśāsanairenān ghātayet
13.3.15  daṇḍabalavyavahāreṇa vā śatruṃ udyojya ghātayet
13.3.16 kṛtyapakṣa upagraheṇa vā parasyāmitraṃ rājānaṃ ātmanyapakārayitvā'bhiyuñjīta
13.3.17 tataḥ parasya preṣayet asau te vairī mamāpakaroti, taṃ ehi sambhūya haniṣyāvaḥ, bhūmau hiraṇye vā te parigrahaḥ iti
13.3.18 pratipannaṃ abhisatkṛtyāgataṃ avaskandena prakāśayuddhena vā śatruṇā ghātayet
13.3.19 abhiviśvāsanārthaṃ bhūmidānaputrābhiṣekarakṣā'padeśena vā grāhayet
13.3.20 aviṣahyaṃ upāṃśudaṇḍena vā ghātayet
13.3.21 sa ced daṇḍaṃ dadyānna svayaṃ āgacchet taṃ asya vairiṇā ghātayet
13.3.22 daṇḍena vā prayātuṃ icchenna vijigīṣuṇā tathā'pyenaṃ ubhayataḥsampīḍanena ghātayet
13.3.23 aviśvasto vā pratyekaśo yātuṃ icched rājya ekadeśaṃ vā yātavyasyādātukāmaḥ, tathā'pyenaṃ vairiṇā sarvasandohena vā ghātayet
13.3.24 vairiṇā vā saktasya daṇḍa upanayena mūlaṃ anyato hārayet
13.3.25 śatrubhūmyā vā mitraṃ paṇeta, mitrabhūmyā vā śatrum
13.3.26 tataḥ śatrubhūmilipsāyāṃ mitreṇātmanyapakārayitvā'bhiyuñjīta - iti samānāḥ pūrveṇa sarva eva yogāḥ
13.3.27 śatruṃ vā mitrabhūmilipsāyāṃ pratipannaṃ daṇḍenānugṛhṇīyāt
13.3.28 tato mitragataṃ atisandadhyāt
13.3.29 kṛtapratividhāno vā vyasanaṃ ātmano darśayitvā mitreṇāmitraṃ utsāhayitvā''tmānaṃ abhiyojayet
13.3.30 tataḥ sampīḍanena ghātayet, jīvagrāheṇa vā rājyavinimayaṃ kārayet
13.3.31 mitreṇāśritaścetśatruragrāhye sthātuṃ icchet sāmantādibhirmūlaṃ asya hārayet
13.3.32 daṇḍena vā trātuṃ ichet taṃ asya ghātayet
13.3.33 tau cenna bhidyeyātāṃ prakāśaṃ evānyonyabhūmyā paṇeta
13.3.34 tataḥ parasparaṃ mitravyañjanā vā ubhayavetanā vā dūtān preṣayeyuḥ ayaṃ te rājā bhūmiṃ lipsate śatrusaṃhitaḥ iti
13.3.35 tayoranyataro jātāśaṅkāroṣaḥ, pūrvavacceṣteta
13.3.36 durgarāṣṭradaṇḍamukhyān vā kṛtyapakṣahetubhirabhivikhyāpya pravrājayet
13.3.37 te yuddhāvaskandāvarodhavyasaneṣu śatruṃ atisandadhyuḥ
13.3.38 bhedaṃ vā'sya svavargebhyaḥ kuryuḥ
13.3.39 abhityaktaśāsanaiḥ pratisamānayeyuḥ
13.3.40 lubdhakavyañjanā vā māṃsavikrayeṇa dvāhsthā dauvārikāpāśrayāścorābhyāgamaṃ parasya dviḥ tririti nivedya labdhapratyayā bharturanīkaṃ dvidhā niveśya grāmavadhe'vaskande ca dviṣato brūyuḥ āsannaścoragaṇaḥ, mahāṃścākrandaḥ, prabhūtaṃ sainyaṃ āgacchatu iti
13.3.41 tad arpayitvā grāmaghātadaṇḍasya sainyaṃ itarad ādāya rātrau durgadvāreṣu brūyuḥ hataścoragaṇaḥ, siddhayātraṃ idaṃ sainyaṃ āgataṃ, dvāraṃ apāvriyatām iti
13.3.42 pūrvapraṇihitā vā dvārāṇi dadyuḥ
13.3.43 taiḥ saha prahareyuḥ
13.3.44 kāruśilpipāṣaṇḍakuśīlavavaidehakavyañjanān āyudhīyān vvā paradurge praṇidadhyāt
13.3.45 teṣāṃ gṛhapatikavyañjanāḥ kāṣṭhatṛṇadhānyapaṇyaśakaṭaiḥ praharaṇāvaraṇānyabhihareyuḥ, devadhvajapratimābhirvā
13.3.46 tataḥ tadvyañjanāḥ pramattavadhaṃ avaskandapratigrahaṃ abhipraharaṇaṃ pṛṣṭhataḥ śaṅkhadundubhiśabdena vā praviṣṭam ityāvedayeyuḥ
13.3.47 prākāradvārāṭṭālakadānaṃ anīkabhedaṃ ghātaṃ vā kuryuḥ
13.3.48 sārthagaṇavāsibhirātivāhikaiḥ kanyāvāhikairaśvapaṇyavyavahāribhirupakaraṇahārakairdhānyakretṛvikretṛbhirvā pravrajitaliṅgibhirdūtaiśca daṇaḍ'tinayanaṃ, sandhikarmaviśvāsanārtham
13.3.49 iti rājāpasarpāḥ
13.3.50 eta evāṭavīnāṃ apasarpāḥ kaṇṭakaśodhana uktāśca
13.3.51 vrajaṃ aṭavy।āsannaṃ apasarpāḥ sārthaṃ vā corairghātayeyuḥ
13.3.52 kṛtasaṅketaṃ annapānaṃ cātra madanarasaviddhaṃ vā kṛtvā'pagaccheyuḥ
13.3.53 gopālakavaidehakāśca tataścorān gṛhītaloptrabhārān madanarasavikārakāle'vaskandayeyuḥ
13.3.54 saṅkarṣaṇadaivatīyo vā muṇḍajaṭilavyañjanaḥ prahavaṇakarmaṇā madanarasayogenātisandadhyāt
13.3.55 athāvaskandaṃ dadyāt
13.3.56 śauṇḍikavyañjano vā daivatapretakārya utsavasamājeṣvāṭavikān surāvikraya upāyananimittaṃ madanarasayogenātisandadhyāt
13.3.57 athāvaskandaṃ dadyāt
13.3.58ab grāmaghātapraviṣṭāṃ vā vikṣipya bahudhā'ṭavīm ।
13.3.58chd ghātayed iti corāṇāṃ apasarpāḥ prakīrtitāḥ  (iti)
   Chapt .   paryupāsanakarma - avamardaḥ
13.4.01 karśanapūrvaṃ paryupāsanakarma
13.4.02 janapadaṃ yathāniviṣṭaṃ abhaye sthāpayet
13.4.03 utthitaṃ anugrahaparihārābhyāṃ niveṣayet, anyatrāpasarataḥ
13.4.04 saṅgrāmād anyasyāṃ bhūmau niveśayet, ekasyāṃ vā vāsayet
13.4.05 na hyajano janapado rājyaṃ ajanapadaṃ vā bhavati iti kauṭilyaḥ
13.4.06 viṣamasthasya muṣṭiṃ sasyaṃ vā hanyād, vīvadhaprasārau ca
13.4.07ab prasāravīvadhacchedān muṣṭisasyavadhād api ।
13.4.07chd vamanād gūḍhaghātācca jāyate prakṛtikṣayaḥ
13.4.08 prabhūtaguṇabaddha(vaddha) anyakupyayantraśastrāvaraṇaviṣṭiraśmisamagraṃ me sainyaṃ, ṛtuśca purastāt, apartuḥ parasya, vyādhidurbhikṣanicayarakṣākṣayaḥ krītabalanirvedo mitrabalanirvedaśca iti paryupāsīta
13.4.09 kṛtvā skandhāvārasya rakṣāṃ vīvadhāsārayoḥ pathaśca, parikṣipya durgaṃ khātasālābhyāṃ, dūṣayitvā udakaṃ, avasrāvya parikhāḥ sampūrayitvā vā, suruṅgābalakuṭikābhyāṃ vapraprākārau hārayet, dāraṃ ca guḍena
13.4.10 nimnaṃ vā pāṃsumālayā''cchādayet
13.4.11 bahulārakṣaṃ yantrairghātayet
13.4.12 niṣkirād upaniṣkṛṣyāśvaiśca prahareyuḥ
13.4.13 vikramāntareṣu ca niyogavikalpasamuccayaiśca upāyānāṃ siddhiṃ lipseta
13.4.14 durgavāsinaḥ śyenakākanaptṛbhāsaśukasārika ulūkakapotān grāhayitvā puccheṣvagniyogayuktān paradurge visṛjet
13.4.15 apakṛṣṭaskandhāvārād ucchritadhvajadhanvārakṣo vā mānuṣeṇāgninā paradurgaṃ ādīpayet
13.4.16 gūḍhapurṣāścāntardurgapālakā nakulavānarabiḍālaśunāṃ puccheṣvagniyogaṃ ādhāya kāṇḍanicayarakṣāvidhānaveśmasu visṛjeyuḥ
13.4.17 śuṣkamatsyānāṃ udareṣvagniṃ ādhāya vallūre vā vāyasa upahāreṇa vayobhirhārayeyuḥ
13.4.18 saraladevadārupūtitṛṇagugguluśrīveṣṭakasarjarasalākṣāgulikāḥ khara uṣṭrājāvīnāṃ leṇḍaṃ cāgnidhāraṇam
13.4.19 priyālacūrṇaṃ avalgujamaṣīmadhu।ucchiṣṭaṃ aśvakhara uṣṭragoleṇḍaṃ ityeṣa kṣepyo'gniyogaḥ
13.4.20 sarvalohacūrṇaṃ agnivarṇaṃ vā kumbhīsīsatrapucūrṇaṃ vā pāribhadrakapalāśapuṣpakeśamaṣītailamadhu।ucchiṣṭakaśrīveṣṭakayukto'gniyogo viśvāsaghātī vā
13.4.21 tenāvaliptaḥ śaṇatrapusavalkaveṣṭito bāṇa ityagniyogaḥ
13.4.22 na tveva vidyamāne parākrame'gniṃ avasṛjet
13.4.23 aviśvāsyo hyagnirdaivapīḍanaṃ ca, apratisaṅkhyātaprāṇidhānyapaśuhiraṇyakupyadravyakṣayakaraḥ
13.4.24 kṣīṇanicayaṃ cāvāptaṃ api rājyaṃ kṣayāya eva bhavati iti paryupāsanakarma
13.4.25 sarvārambha upakaraṇaviṣṭisampanno'smi, vyādhitaḥ para upadhāviruddhaprakṛtirakṛtadurgakarmanicayo vā, nirāsāraḥ sāsāro vā purā mitraiḥ sandhatte ityavamardakālaḥ
13.4.26  svayaṃ agnau jāte samutthāpite vā prahavaṇe prekṣā'nīkadarśanasaṅgasaurikakalaheṣu nityayuddhaśrāntabale bahulayuddhapratividdhapretapuruṣe jāgaraṇaklāntasuptajane durdine nadīvege vā nīhārasamplave vā'vamṛdnīyāt
13.4.27 skandhāvāraṃ utsṛjya vā vanagūḍhaḥ śatruṃ niṣkrāntaṃ ghātayet
13.4.28 mitrāsāramukhyavyañjano vā samruddhena maitrīṃ kṛtvā dūtaṃ abhityaktaṃ preṣayet - idaṃ te chidraṃ, ime dūṣyāḥ samroddhurvā chidraṃ, ayaṃ te kṛtyapakṣaḥ iti
13.4.29 taṃ pratidūtaṃ ādāya nirgacchantaṃ vijigīṣurgṛhītvā doṣaṃ abhivikhyāpya pravāsya apagacchet
13.4.30 tato mitrāsāravyañjano vā samruddhaṃ brūyāt māṃ trātuṃ upanirgaccha, mayā vā saha samroddhāraṃ jahi iti
13.4.31 pratipannaṃ ubhayataḥsampīḍanena ghātayet, jīvagrāheṇa vā rājyavinimayaṃ kārayet
13.4.32 nagaraṃ vā'sya pramṛdnīyāt
13.4.33 sārabalaṃ vā'sya vamayitvā'bhihanyāt
13.4.34 tena daṇḍa upanatāṭavikā vyākhyātāḥ
13.4.35 daṇḍa upanatāṭavikayoranyataro vā samruddhasya preṣayet - ayaṃ samroddhā vyādhitaḥ, pārṣṇigrāheṇābhiyuktaḥ, chidraṃ anyad utthitaṃ, anyasyāṃ bhūmāvapayātukāmaḥ iti
13.4.36 pratipanne samroddhā skandhāvāraṃ ādīpyāpayāyāt
13.4.37 tataḥ pūrvavad ācaret
13.4.38 paṇyasampātaṃ vā kṛtvā paṇyena enaṃ rasaviddhenātisandadhyāt
13.4.39 āsāravyañjano vā samruddhasya dūtaṃ preṣayet - mayā bāhyaṃ abhihataṃ upanirgacchābhihantum iti
13.4.40 pratipannaṃ pūrvavad ācaret
13.4.41 mitraṃ bandhuṃ vā'padiśya yogapuruṣāḥ śāsanamudrāhastāḥ praviśya durgaṃ grāhayeyuḥ
13.4.42 āsāravyañjñano vā samruddhasya preṣayet - amuṣmin deśe kāle ca skandhāvāraṃ abhihaniṣyāmi, yuṣmābhirapi yoddhavyam iti
13.4.43 pratipannaṃ yathā uktaṃ abhyāghātasaṅkulaṃ darśayitvā rātrau durgānniṣkrāntaṃ ghātayet
13.4.44 yad vā mitraṃ āvāhayed āṭavvikaṃ vā, taṃ utsāhayet vikramya samruddhe bhūmiṃ asya pratipadyasva iti
13.4.45 vikrāntaṃ prakṛtibhirdūṣyamukhya upagraheṇa vā ghātayet, svayaṃ vā rasena mitraghātako'yam ityavāptārthaḥ
13.4.46 vikramitukāmaṃ vā mitravyañjanaḥ parasyābhiśaṃset
13.4.47 āptabhāva upagataḥ pravīrapuruṣānasya upaghātayet
13.4.48 sandhiṃ vā kṛtvā janapadaṃ enaṃ niveśayet
13.4.49 niviṣṭaṃ asya janapadaṃ avijñāto hanyāt
13.4.50 apakārayitvā dūṣyāṭavikeṣu vā bala ekadeśaṃ atinīya durgaṃ avaskandena hārayet
13.4.51 dūṣyāmitrāṭavikadveṣyapratyapasṛtāśca kṛtārthamānasaṃjñācihnāḥ paradurgaṃ avaskandeyuḥ
13.4.52 paradurgaṃ avaskandya skandhāvāraṃ vā patitaparānmukhābhipannaṃ uktakeśaśastrabhayavirūpebhyaścābhayaṃ ayudhyamānebhyaśca dadyuḥ
13.4.53 paradurgaṃ avāpya viśuddhaśatrupakṣaṃ kṛta upāṃśudaṇḍapratīkāraṃ antarbahiśca praviśet
13.4.54 evaṃ vijigīṣuramitrabhūmiṃ labdhvā madhyamaṃ lipseta, tatsiddhāvudāsīnam
13.4.55 eṣa prathamo mārgaḥ pṛthivīṃ jetum
13.4.56 madhyama udāsīnayorabhāve guṇātiśayenāriprakṛtīḥ sādhayet, tata uttarāḥ prakṛtīḥ
13.4.57 eṣa dvitīyo mārgaḥ
13.4.58 maṇḍalasyābhāve śatruṇā mitraṃ mitreṇa vā śatruṃ ubhayataḥsampīḍanena sādhayet
13.4.59 eṣatṛtīyo mārgaḥ
13.4.60 śakyaṃ ekaṃ vā sāmantaṃ sādhayet, tena dviguṇo dvitīyaṃ, triguṇaḥ tṛtīyam
13.4.61 eṣa caturtho mārgaḥ pṛthivīṃ jetum
13.4.62 jitvā ca pṛthivīṃ vibhaktavarṇāśramāṃ svadharmeṇa bhuñjīta
13.4.63ab upajāpo'pasarpaśca vāmanaṃ paryupāsanam ।
13.4.63chd avamardaśca pañca ete durgalambhasya hetavaḥ  (iti)
   Chapt .   labdhapraśamanam
13.5.01 dvividhaṃ vijigīṣoḥ samutthānaṃ - aṭavy।ādikaṃ ekagrāmādikaṃ ca
13.5.02 trividhaścāsya lambhaḥ - navo, bhūtapūrvaḥ, pitrya iti
13.5.03 navaṃ avāpya lābhaṃ paradoṣān svaguṇaiśchādayet, guṇān guṇadvaiguṇyena
13.5.04 svadharmakarmānugrahaparihāradānamānakarmabhiśca prakṛtipriyahitānyanuvarteta
13.5.05 yathāsambhāṣitaṃ ca kṛtyapakṣaṃ upagrāhayet, bhūyaśca kṛtaprayāsam
13.5.06 aviśvāso hi visaṃvādakaḥ sveṣāṃ pareṣāṃ ca bhavati, prakṛtiviruddhācāraśca
13.5.07 tasmāt samānaśīlaveṣabhāṣā''cāratāṃ upagachet
13.5.08 deśadaivatasmāja utsavavihāreṣu ca bhaktiṃ anuvarteta
13.5.09 deśagrāmajātisaṅghamukhyeṣu cābhīkṣṇaṃ sattriṇaḥ parasyāpacāraṃ darśayeyuḥ, māhābhāgyaṃ bhaktiṃ ca teṣu svāminaḥ, svāmisatkāraṃ ca vidyamānam
13.5.10 ucitaiśca enān bhogaparihārarakṣā'vekṣaṇairbhuñjīta
13.5.11 sarvadevatā''śramapūjanaṃ ca vidyāvākyadharmaśūrapuruṣāṇāṃ ca bhūmidravyadānaparihārān kārayet, sarvabandhanamokṣaṇaṃ anugrahaṃ dīnānāthavyādhitānāṃ ca
13.5.12 cāturmāsyeṣvardhamāsikaṃ aghātaṃ, paurṇamāsīṣu ca cātūrātrikaṃ rājadeśanakṣatreṣvaikarātrikam
13.5.13 yonibālavadhaṃ puṃstva upaghātaṃ ca pratiṣedhayet
13.5.14 yacca kośadaṇḍa upaghātakaṃ adharmiṣṭhaṃ vā caritraṃ manyeta tad apanīya dharmyavyavahāraṃ sthāpayet
13.5.15 coraprakṛtīnāṃ mlecchajātīnāṃ ca sthānaviparyāsaṃ anekasthaṃ kārayet, durgarāṣṭradaṇḍamukhyānāṃ ca
13.5.16 parā upagṛhītānāṃ ca mantripurohitānāṃ parasya pratyanteṣvanekasthaṃ vāsaṃ kārayet
13.5.17 apakārasamarthān anukṣiyato vā bhartṛvināśaṃ upāṃśudaṇḍena praśamayet
13.5.18 svadeśīyān vā pareṇa vā'paruddhān apavāhitasthāneṣu sthāpayet
13.5.19 yaśca tatkulīnaḥ pratyādeyaṃ ādātuṃ śaktaḥ, pratyantāṭavīstho vā prabādhituṃ abhijātaḥ, tasmai viguṇāṃ bhūmiṃ prayacchet, guṇavatyāścaturbhāgaṃ vā kośadaṇḍadānaṃ avasthāpya, yad upakurvāṇaḥ paurajānapadān kopayet
13.5.20 kupitaiḥ tairenaṃ ghātayet
13.5.21 prakṛtibhirupakruṣṭaṃ apanayet, aupaghātike vā deśe niveśayet - iti
13.5.22 bhūtapūrve yena doṣeṇāpavṛttaḥ taṃ prakṛtidoṣaṃ chādayet, yena ca guṇena upāvṛttaḥ taṃ tīvrīkuryāt - iti
13.5.23 pitrye piturdoṣāṃśchādayet, guṇāṃśca prakāśayet - iti
13.5.24ab caritraṃ akṛtaṃ dharmyaṃ kṛtaṃ cānyaiḥ pravartayet ।
13.5.24chd pravartayenna cādharmyaṃ kṛtaṃ cānyairnivartayet  (iti)
   Book .  
   Chapt .   parabalaghātaprayogaḥ
14.1.01 cāturvarṇyarakṣā'rthaṃ aupaniṣadikaṃ adharmiṣṭheṣu prayuñjīta
14.1.02 kālakūṭādirviṣavargaḥ śraddheyadeśaveṣaśilpabhāṣā'bhijanāpadeśaiḥ kubjavāmanakirātamūkabadhirajaḍāndhacchadmabhirmlecchajātīyairabhipretaiḥ strībhiḥ pumbhiśca paraśarīra upabhogeṣvavadhātavyaḥ
14.1.03 rājakrīḍābhāṇḍanidhānadravya upabbhogeṣu gūḍhāḥ śastranidhānaṃ kuryuḥ, sattrājīvinaśca rātricāriṇo'gnijīvinaścāgninidhānam
14.1.04 citrabhekakauṇḍinyakakṛkaṇapañcakuṣṭhaśatapadīcūrṇaṃ uccidiṇgakambalīśatakanda(kardama?) idhmakṛkalāsacūrṇaṃ gṛhagolikāndhāhikakrakaṇṭakapūtikīṭagomārikācūrṇaṃ bhallātakāvalgujarasamyuktaṃ sadyaḥprāṇaharaṃ, eteṣāṃ vā dhūmaḥ
14.1.05ab kīṭo vā'nyatamaḥ taptaḥ kṛṣṇasarpapriyaṅgubhiḥ ।
14.1.05chd śoṣayed eṣa samyogaḥ sadyaḥprāṇaharo mataḥ
14.1.06 dhāmārgavayātudhānamūlaṃ bhallātakapuṣpacūrṇayuktaṃ ārdhamāsikaḥ
14.1.07 vyāghātakamūlaṃ bhallātakapuṣpacūrṇayuktaṃ kīṭayogo māsikaḥ
14.1.08 kalāmātraṃ puruṣāṇāṃ, dviguṇaṃ kharāśvānāṃ, caturguṇaṃ hasty।uṣṭrāṇām
14.1.09 śatakardama uccidiṅgakaravīrakaṭutumbīmatsyadhūmo madanakodravapalālena hastikarṇapalāśapalālena vā pravātānuvāte praṇīto yāvaccarati tāvan mārayati
14.1.10 pūkikīṭamastyakaṭutumbīśatakardama idhma indragopacūrṇaṃ pūtikīṭakṣudrārālāhemavidārīcūrṇaṃ vā bastaśṛṅgakhuracūrṇayuktaṃ andhīkaro dhūmaḥ
14.1.11 pūtikarañjapattraharitālamanaḥśilāguñjāraktakārpāsapalālānyāsphoṭakācagośakṛdrasapiṣṭaṃ andhīkaro dhūmaḥ
14.1.12 sarpanirmokaṃ go'śvapurīṣaṃ andhāhikaśiraścāndhīkaro dhūmaḥ
14.1.13 pārāvataplavakakravyādānāṃ hastinaravarāhāṇāṃ ca mūtrapurīṣaṃ kāsīsahiṅguyavatuṣakaṇataṇḍulāḥ kārpāsakuṭajakośātakīnāṃ ca bījāni gomūtrikābhāṇḍīmūlaṃ nimbaśigruphaṇirjakākṣīvapīlukabhaṅgaḥ sarpaśapharīcarma hastinakhaśṛṅgacūrṇaṃ ityeṣa dhūmo madanakodravapalālena hastikarṇapalāśapalālena vā praṇītaḥ pratyekaśo yāvaccarati tāvan mārayati
14.1.14 kālīkuṣṭhanaḍaśatāvalīmūlaṃ sarpapracalākakṛkaṇapañcakuṣṭhacūrṇaṃ vā dhūmaḥ pūrvakalpenārdraśuṣkapalālena vā praṇītaḥ saṅgrāmāvataraṇāvaskandanasaṅkuleṣu kṛtanejana udakākṣipratīkāraiḥ praṇītaḥ sarvaprāṇināṃ netraghnaḥ
14.1.15 śārikākapotabakabalākāleṇḍaṃ arkākṣipīlukasnuhikṣīrapiṣṭaṃ andhīkaraṇaṃ añjanaṃ udakadūṣaṇaṃ ca
14.1.16 yavakaśālimūlamadanaphalajātīpattranaramūtrayogaḥ plakṣavidārīmūlayukto mūka udumbaramadanakodravakvāthayukto hastikarṇapalāśakvāthayukto vā madanayogaḥ
14.1.17 śṛṅgigautamavṛkakaṇṭakāramayūrapadīyogo guñjālāṅgalīviṣamūlika iṅgudīyogaḥ karavīrākṣipīlukārkamṛgamāraṇīyogo madnakodravakvāthayukto hastikarṇapalāśakvāthayukto vā madanayogaḥ
14.1.18 samastā vā yavasa indhana udakadūṣaṇāḥ
14.1.19 kṛtakaṇḍalakṛkalāsagṛhagolikāndhāhikadhūmo netravadhaṃ unmādaṃ ca karoti
14.1.20 kṛkalāsagṛhagolikāyogaḥ kuṣṭhakaraḥ
14.1.21 sa eva citraṃ ekāntramadhuyuktaḥ pramehaṃ āpādayati, manuṣyalohitayuktaḥ śoṣam
14.1.22 dūṣīviṣaṃ madanakodravacūrṇaṃ apajihvikāyogaḥ
14.1.23 mātṛvāhakāñjalikārapracalākabhekākṣipīlukayogo viṣūcikākaraḥ
14.1.24 pañcakuṣṭhakakauṇḍinyakarājavṛkṣapuṣpamadhuyogo jvarakaraḥ
14.1.25 bhāsanakulajihvāgranthikāyogaḥ kharīkṣīrapiṣṭo mūkabadhira।karo māsārdhamāsikaḥ
14.1.26 kalāmātraṃ puruṣāṇāṃ it samānaṃ pūrveṇa
14.1.27 bhaṅgakvātha upanayanaṃ auṣadhānāṃ, cūrṇaṃ prāṇabhṛtāṃ, sarveṣāṃ vā kvātha upanayanaṃ, evaṃ vīryavattaraṃ bhavti
14.1.28 iti yogasampat
14.1.29 śālmalī vidārīdhānyasiddho mūlavatsanābhasamyuktaścucchundarīśoṇitapralepena digdho bāṇo yaṃ vidhyati sa viddho'nyān daśapuruṣān daśati, te daṣṭā daśānyān daśanti puruṣān
14.1.30 ballātakayātudhānāvānudhāmārgavabāṇānāṃ puṣpairelakākṣigugguluhālāhalānāṃ ca kaṣāyaṃ bastanaraśoṇitayuktaṃ daṃśayogaḥ
14.1.31 tato'rdhadharaṇiko yogaḥ saktupiṇyākābhyāṃ udake praṇīto dhanuḥśatāyāmaṃ udakāśayaṃ dūṣayati
14.1.32 matsyaparamparā hyetena daṣṭā'bhimṛṣṭā vā viṣībhavati, yaśca etad udakaṃ pibati spṛśati vā
14.1.33 raktaśvetasarṣapairgodhā tripakṣaṃ uṣṭrikāyāṃ bhūmau nikhātāyāṃ nihitā vadhyena uddhṛtā yāvat paśyati tāvan mārayati, kṛṣṇasarpo vā
14.1.34 vidyutpradagdho'ṅgāro jvālo vā vidyutpradagdhaiḥ kāṣṭhairgṛhītaścānuvāsitaḥ kṛttikāsu bharaṇīṣu vā raudreṇa karmaṇā'bhihuto'gniḥ praṇītaśca nispratīkāro dahati
14.1.35ab karmārād agniṃ āhṛtya kṣaudreṇa juhuyāt pṛthak ।
14.1.35chd surayā śauṇḍikād agniṃ mārgato'gniṃ ghṛtena ca
14.1.36ab mālyena ca ekapatny'gniṃ puṃścaly'gniṃ ca sarṣapaiḥ ।
14.1.36chd dadhnā ca sūtikāsvagniṃ āhitāgniṃ ca taṇḍulaiḥ
14.1.37ab caṇḍālāgniṃ ca māṃsena citāgniṃ mānuṣeṇa ca
14.1.37chd samastān bastavasayā mānuṣeṇa dhruveṇa ca
14.1.38ab juhuyād agnimantreṇa rājavṛkṣasya dārubhiḥ ।
14.1.38chd eṣa niṣpratikāro'gnirdviṣatāṃ netramohanaḥ
14.1.39 adite namaste, anumate namaste, sarasvati namaste, deva savitarnamāste
14.1.40 agnaye svāhā, somāya svāhā, bhūḥ svāhā bhuvaḥ svāhā  (iti)
   Chapt .   pralambhanaṃ, tatra adbhuta utpādanam
14.2.01 śirīṣa udumbaraśamīcūrṇaṃ sarpiṣā saṃhṛtyārdhamāsikaḥ kṣudyogaḥ
14.2.02 kaśeruka utpalakandekṣumūlabisadūrvākṣīraghṛtamaṇḍasiddho māsikaḥ
14.2.03 māṣayavakulatthadarbhamūlacūrṇaṃ vā kṣīraghṛtābhyāṃ, vallīkṣīraghṛtaṃ vā samasiddhaṃ, sālapṛśniparṇīmūlakalkaṃ payasā pītvā, payo vā tatsiddhaṃ madhughṛtābhyāṃ aśitvā māsaṃ upavasati
14.2.04 śvetabastamūtre saptarātra uṣitaiḥ siddhārthakaiḥ siddhaṃ tailaṃ kaṭukālābau māsārdhamāsasthitaṃ catuṣpadadvipadānāṃ virūpakaraṇam
14.2.05 takrayavabhakṣasya saptarātrād ūrdhvaṃ śvetagardabhasya leṇḍayavaiḥ siddhaṃ gaurasarṣapatailaṃ virūpakaraṇam
14.2.06 etayoranyatarasya mūtraleṇḍarasasiddhaṃ siddhārthakatailaṃ arkatūlapataṅgacūrṇapratīvāpaṃ śvetīkaraṇam
14.2.07 śvetakukkuṭājagaraleṇḍayogaḥ śvetīkaraṇam
14.2.08 śvetabastamūtre śvetasarṣapāḥ saptarātra uṣitāstakra(?)marka।kṣīralavaṇaṃ dhānyaṃ ca pakṣasthito yogaḥ śvetīkaraṇam
14.2.09 kaṭukālābau valīgate gataṃ'rdhamāsasthitaṃ gaurasarṣapapiṣṭaṃ romṇāṃ śvetīkaraṇam
14.2.10ab alojuneti yaḥ kīṭaḥ śvetā ca gṛhagolikā ।
14.2.10chd etena piṣtenābhyaktāḥ keśāḥ syuḥ śaṅkhapāṇḍarāḥ
14.2.11 gomayena tindukāriṣṭakalkena vā marditāṅgasya bhallātakarasānuliptasya māsikaḥ kuṣṭhayogaḥ
14.2.12 kṛṣṇasarpamukhe gṛhagolikāmukhe vā saptarātra uṣitā gujjāḥ kuṣṭhayogaḥ
14.2.13 śukapittāṇḍarasābhyaṅgaḥ kuṣṭhayogaḥ
14.2.14 kuṣṭhasyapriyālakalkakaṣāyaḥ pratīkāraḥ
14.2.15 kukkuṭakośātakī(?)śatāvarīmūlayuktaṃ āhārayamāṇo māsena gauro bhavati
14.2.16 vaṭakaṣāyasnātaḥ sahacarakalkadigdhaḥ kṛṣṇo bhavati
14.2.17 śakunakaṇgutailayuktā haritālamanaḥśilāḥ śyāmīkaraṇam
14.2.18 khadyotacūrṇaṃ sarṣapatailayuktaṃ rātrau jvalati
14.2.19 khadyotagaṇḍūpadacūrṇaṃ samudrajantūnāṃ bhṛṅgakapālānāṃ khadirakarṇikārāṇāṃ puṣpacūrṇaṃ vā śakunakaṅgutailayuktaṃ tejanacūrṇam
14.2.20 pāribhadrakatvanmaṣī maṇḍūkavasayā yuktā gātraprajvālanaṃ agninā
14.2.21 paribhadrakatvaktilakalkapradigdhaṃ śarīraṃ agninā jvalati
14.2.22 pīlutvanmaṣīmayaḥ piṇḍo haste jvalati
14.2.23 maṇḍūkavasādigdho'gninā jvalati
14.2.24 tena pradigdhaṃ aṅgaṃ kuśāmraphalatailasiktaṃ samudramaṇḍūkīphenakasarjarasacūrṇayuktaṃ vā jvalati
14.2.25 maṇḍūkakulīrādīnāṃ vasayā samabhāgaṃ tailaṃ siddhaṃ abhyaṅgaṃ gātrāṇāṃ agniprajvālanam
14.2.26 veṇumūlaśaivalaliptaṃ aṅgaṃ maṇḍūkavasādigdhaṃ agninā jvalati
14.2.27 pāribhadrakappatibalāvañjulavajrakadalīmūlakalkena maṇḍūkavasāsiddhena tailenābhyaktapādo'ṅgāreṣu gacchati
14.2.28ab upa udakā pratibalā vañjulaḥ pāribhadrakaḥ ।
14.2.28chd eteṣāṃ mūlakalkena maṇḍūkavasayā saha
14.2.29ab sādhayet tailaṃ etena pādāvabhyajya nirmalau ।
14.2.29chd aṅgārarāśau vicared yathā kusumasañcaye
14.2.30 haṃsakrauñcamayūrāṇāṃ anyeṣāṃ vā mahāśakunīnāṃ udakaplavānāṃ puccheṣu baddhā naladīpikā rātrāvulkādarśanam
14.2.31 vaidyutaṃ bhasmāṅgiśamanam
14.2.32 strīpuṣpapāyitā māṣā vrajakulīmūlaṃ maṇḍūkavasāmiśraṃ culluyāṃ dīptāyāṃ apācanam
14.2.33 cullīśodhanaṃ pratīkāraḥ
14.2.34 pīlumayo maṇiragnigarbhaḥ suvarcalāmūlagranthiḥ sūtragranthirvā picupariveṣṭito mukhyād agnidhūma utsargaḥ
14.2.35 kuśāmraphalatailasikto'gnirvarṣapravāteṣu jvalati
14.2.36 samudraphenakaḥ tailayukto'mbhasi plavamāno jvalati
14.2.37 plavamānānāṃ asthiṣu kalmāṣaveṇunā nirmathito'gnirna udakena śāmyati, udakena jvalati
14.2.38 śastrahatasya śūlaprotasya vā puruṣasya vāmapārśvaparśukāsthiṣu kalmāṣaveṇunā nirmathito'gniḥ striyāḥ puruṣasya vā'sthiṣu manuṣyaparśukayā nirmathito'gniryatra trirapasavyaṃ gacchati na cātrānyo'gnirjvalati
14.2.39ab cuccundarī khañjarīṭaḥ khārakīṭaśca piṣyate ।
14.2.39chd aśvamūtreṇa saṃsṛṣṭā nigalānāṃ tu bhañjanam
14.2.40 ayaskānto vā pāṣāṇaḥ kulīradardurakhārakīṭavasāpradehena dviguṇaḥ
14.2.41 nārakagarbhaḥ kaṅkabhāsapārśva utpala udakapiṣṭaścatuṣpadadvipadānāṃ pādalepaḥ
14.2.42 ulūkagṛdhravasābhyāṃ uṣṭracarma upānahāvabhyajya vaṭapattraiḥ praticchādya pañcāśadyojanānyaśrānto gacchati
14.2.43 śyenakaṅkakākagṛdhrahaṃsakrauñcavīcīrallānāṃ majjāno retāṃsi vā yojanaśatāya, siṃhavyāghradvīpakāka ulūkānāṃ majjāno retāṃsi vā
14.2.44 sārvavarṇikāni garbhapatanānyuṣṭrikāyāṃ abhiṣūya śmaśāne pretaśiśūn vā tatsamutthitaṃ medo yojanaśatāya
14.2.45a aniṣṭairadbhuta utpātaiḥ parasya udvegaṃ ācaret ।
14.2.45b ārājyāya iti nirvādaḥ samānaḥ kopa ucyate  (iti)
   Chapt .   pralambhanaṃ, tatra bhaiṣajyamantrayogaḥ
14.3.01 mārjāra uṣṭravṛkavarāhaśvāvidvāgulīnaptṛkāka ulūkānāṃ anyeṣāṃ vā niśācarāṇāṃ sattvānāṃ ekasya dvayorbahūnāṃ vā dakṣiṇāni vāmāni cākṣīṇi gṛhītvā dvidhā cūrṇaṃ kārayet
14.3.02 tato dakṣiṇaṃ vāmena vāmaṃ dakṣiṇena samabhyajya rātrau tamasi ca paśyati
14.3.03ab ekāmlakaṃ varāhākṣi khadyotaḥ kālaśārivā ।
14.3.03chd etenābhyaktanayano rātrau rūpāṇi paśyati
14.3.04 trirātra upoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ yavān āvāsyāvikṣīreṇa secayet
14.3.05 tato yavavirūḍhamālāṃ ābadhya naṣṭacchāyārūpaścarati
14.3.06 triratra upoṣitaḥ puṣyeṇa śvamārjāra ulūkavāgulīnāṃ dakṣiṇāni vāmāni cākṣīṇi dvidhā cūrṇaṃ kārayet
14.3.07 tato yathāsvaṃ abhyaktākṣo naṣṭacchāyārūpaścarati
14.3.08 trirātra upoṣitaḥ puṣyeṇa puruṣaghātinaḥ kāṇḍakasya śalākāṃ añjanīṃ ca kārayet
14.3.09 tato anyatamenākṣicūrṇenābhyaktākṣo naṣṭacchāyārūpaścarati
14.3.10 trirātra upoṣitaḥ puṣyeṇa kālāyasīṃ añjanīṃ śalākāṃ ca kārayet
14.3.11 tato niśācarāṇāṃ sattvānāṃ anyatamasya śiraḥkapālaṃ añjanena pūrayitvā mṛtāyāḥ striyā yonau praveśya dāhayet
14.3.12 tad añjanaṃ puṣyeṇa uddhṛtya tasyāṃ añjanyāṃ nidadhyāt
14.3.13 tenābhyaktākṣo naṣṭachāyārūpaścarati
14.3.14 yatra brāhmaṇaṃ āhitāgniṃ dagdhaṃ dahyamānaṃ vā paśyet tatra trirātra upoṣitaḥ puṣyeṇa svayaṃmṛtasya vāsasā prasevaṃ kṛtvā citābhasmanā pūrayitvā taṃ ābadhya naṣṭacchāyārūpaścarati
14.3.15 brāhmaṇasya pretakārye yo gaurmāryate tasyāsthimajjacūrṇapūrṇā'hibhastrā paśūnāṃ antardhānam
14.3.16 sarpadaṣṭasya bhasmanā pūrṇā pracalākabhastrā mṛgāṇāṃ antardhānam
14.3.17 ulūkavāgulīpucchapurīṣajānv'sthicūrṇapūrṇā'hibhastrā pakṣiṇāṃ antardhānam
14.3.18 ityaṣṭāvantardhānayogaḥ
14.3.19ab baliṃ vairocanaṃ vande śatamāyaṃ ca śambaram ।
14.3.19chd bhaṇḍīrapākaṃ narakaṃ nikumbhaṃ kumbhaṃ eva ca
14.3.20ab devalaṃ nāradaṃ vande vande sāvarṇigālavam ।
14.3.20chd eteṣāṃ anuyogena kṛtaṃ te svāpanaṃ mahat
14.3.21ab yathā svapantyajagarāḥ svapantyapi camūkhalāḥ ।
14.3.21chd tathā svapantu puruṣā ye ca grāme kutūhalāḥ
14.3.22ab bhaṇḍakānāṃ sahasreṇa rathanemiśatena ca ।
14.3.22chd imaṃ gṛhaṃ pravekṣyāmi tūṣṇīṃ āsantu bhāṇḍakāḥ
14.3.23ab namaskṛtvā ca manave baddhvā śunakaphelakāḥ ।
14.3.23chd ye devā devalokeṣu mānuṣeṣu ca brāhmaṇāḥ
14.3.24ab adhyayanapāragāḥ siddhā ye ca kaulāsa tāpasāḥ ।
14.3.24chd etebhyaḥ sarvasiddhebhyaḥ kṛtaṃ te svāpanaṃ mahat
14.3.25 atigacchanti ca mayyapagacchantu saṃhatāḥ
14.3.26 alite, valite, manave svāhā
14.3.27 etasya prayogaḥ
14.3.28 trirātra upoṣitaḥ kṛṣṇacaturdaśyāṃ puṣyayoginyāṃ śvapākīhastād vilakhāvalekhanaṃ krīṇīyāt
14.3.29 tanmāṣaiḥ saha kaṇḍolikāyāṃ kṛtvā'saṅkīrṇa ādahane nikhānayet
14.3.30 dvitīyasyāṃ caturdaśyāṃ uddhṛtya kumāryā peṣayitvā gulikāḥ kārayet
14.3.31 tata ekāṃ gulikāṃ abhimantrayitvā yatra etana mantreṇa kṣipati tat sarvaṃ prasvāpayati
14.3.32 etena eva kalpena śvāvidhaḥ śalyakaṃ trikālaṃ triśvetaṃ asaṅkīrṇa ādahane nikhānayet
14.3.33 dvitīyasyāṃ caturdaśyāṃ uddhṛtyādahanabhasmanā saha yatra etena mantreṇa kṣipati tat sarvaṃ prasvāpayati
14.3.34ab suvarṇapuṣpīṃ brahmāṇīṃ brahmāṇaṃ ca kuśadhvajam ।
14.3.34chd sarvāśca devatā vande vande sarvāṃśca tāpasān
14.3.35ab vaśaṃ me brāhmaṇā yāntu bhūmipālāśca kṣatriyāḥ ।
14.3.35chd vaśaṃ vaiśyāśca śūdrāśca vaśatāṃ yāntu me sadā
14.3.36 svāhā - amile kimile vayucāre prayoge phakke vayuhve vihāle dantakaṭake svāhā
14.3.37ab sukhaṃ svapantu śunakā ye ca grāme kutūhalāḥ ।
14.3.37chd śvāvidhaḥ śalyakaṃ ca etat triśvetaṃ brahmanirmitam
14.3.38ab prasuptāḥ sarvasiddhā hi etat te svāpanaṃ kṛtam ।
14.3.38chd yāvad grāmasya sīmāntaḥ sūryasya udgamanād iti
14.3.39 svāhā
14.3.40 etasya prayogaḥ
14.3.41 śvāvidhaḥ śalyakāni triśvetāni, saptarātra upoṣitaḥ kṛṣṇacaturdaśyāṃ khādirābhiḥ samidhāmir(?) agniṃ etena mantreṇāṣṭaśatasampātaṃ kṛtvā madhughṛtābhyāṃ abhijuhuyāt
14.3.42 tata ekaṃ etena mantreṇa grāmadvāri gṛhadvāri vā yatra nikhanyate tat sarvaṃ prasvāpayati
14.3.43ab baliṃ vairocanaṃ vande śatamāyaṃ ca śambaram ।
14.3.43chd nikumbhaṃ narakaṃ kumbhaṃ tantukacchaṃ mahā'suram
14.3.44ab armālavaṃ pramīlaṃ ca maṇḍa ulūkaṃ ghaṭa ubalam ।
14.3.44chd kṛṣṇakaṃsa upacāraṃ ca paulomīṃ ca yaśasvinīm
14.3.45ab abhimantrayitvā gṛhṇāmi siddhy'rthaṃ śavaśārikām ।
14.3.45chd jayatu jayati ca namaḥ śalakabhūtebhyaḥ svāhā
14.3.46ab sukhaṃ svapantu śunakā ye ca grāme kutūhalāḥ ।
14.3.46chd sukhaṃ svapantu siddhārthā yaṃ arthaṃ mārgayāmahe ।
14.3.46ech yāvad astaṃ ayād udayo yāvad arthaṃ phalaṃ mama
14.3.47 iti svāhā
14.3.48 etasya prayogaḥ
14.3.49 caturbhakta upavāsī kṛṣṇacaturdaśyāṃ asaṅkīrṇa ādahane baliṃ kṛtvā etena mantreṇa śavaśārikāṃ gṛhītvā pautrīpoṭṭalikaṃ badhnīyāt
14.3.50 tanmadhye śvāvidhaḥ śalyakena viddhvā yatra etena mantreṇa nikhanyate tat sarvaṃ prasvāpayati
14.3.51ab upaimi śaraṇaṃ cāgniṃ daivatāni diśo daśa ।
14.3.51chd apayāntu ca sarvāṇi vaśatāṃ yāntu me sadā
14.3.52 svāhā
14.3.53 etasya prayogaḥ
14.3.54 trirātra uposṣitaḥ puṣyeṇa śarkarā ekaviṃśatisampātaṃ kṛtvā madhughṛtābhyāṃ abhijuhuyāt
14.3.55 tato gandhamālyena pūjayitvā nikhānayet
14.3.56 dvitīyena puṣyeṇa uddhṛtya ekāṃ śarkarāṃ abhimantrayitvā kapāṭaṃ āhanyāt
14.3.57 abhyantarṃ catasṛṇāṃ śarkarāṇāṃ dvāraṃ apāvriyate
14.3.58 caturbhakta upavāsī kṛṣṇacaturdaśyāṃ bhagnasya puruṣasyāsthnā ṛṣabhaṃ kārayet, abhimantrayecca etena
14.3.59 dvigoyuktaṃ goyānaṃ āhṛtaṃ bhavati
14.3.60 tataḥ paramākāśe virāmati
14.3.61 ravisagandhaḥ parighamati sarvaṃ pṛṇāti
14.3.62 caṇḍālīkumbhītumbakaṭukasāroghaḥ sanārībhago'si - svāhā
14.3.63 tāla udghāṭanaṃ prasvāpanaṃ ca
14.3.64 trirātra upoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ tuvarīrāvāsya udakena secayet
14.3.65 jātānāṃ puṣyeṇa eva gṛhītvā rajjukāṃ vartayet
14.3.66 tataḥ sajyānāṃ dhanuṣāṃ yantrāṇāṃ ca purastācchedanaṃ jyācchedanaṃ karoti
14.3.67 udakāhibhastrāṃ ucchvāsamṛttikayā striyāḥ puruṣasya vā pūrayet, nāsikābandhanaṃ mukhagrahaśca
14.3.68 varāhabhastrāṃ ucchvāsamṛttikayā pūrayitvā markaṭasnāyunā'vabadhnīyāt, ānāhakāraṇam
14.3.69 kṛṣṇacaturdaśyāṃ śastrahatāyā goḥ kapilāyāḥ pittena rājavṛkṣamayīṃ amitrapratimāṃ añjyāt, andhīkaraṇam
14.3.70 caturbhakta upavāsī kṛṣṇacaturdaśyāṃ baliṃ kṛtvā śūlaprotasya puruṣasyāsthnā kīlakān kārayet
14.3.71 eteṣāṃ ekaḥ purīṣe mūtre vā nikhāta ānāhaṃ karoti, pade'syāsane vā nikhātaḥ śoṣeṇa mārayati, āpaṇe kṣetre gṛhe vā vṛtticchedaṃ karoti
14.3.72 etena eva kalpena vidyuddagdhasya vṛkṣasya kīlakā vyākhyātāḥ
14.3.73ab punarnavaṃ avācīnaṃ nimbaḥ kāmamadhuśca yaḥ ।
14.3.73chd kapiroma manuṣyāsthi baddhvā mṛtakavāsasā
14.3.74ab nikhanyate gṛhe yasya dṛṣṭvā vā yat padaṃ nayet ।
14.3.74chd saputradāraḥ sadhanastrīn pakṣānnātivartate
14.3.75ab punarnavaṃ avācīnaṃ nimbaḥ kāmamadhuśca yaḥ ।
14.3.75chd svayaṅguptā manuṣyāsthi pade yasya nikhanyate
14.3.76ab dvāre gṛhasya senāyā grāmasya nagarasya vā ।
14.3.76chd saputradāraḥ sadhanastrīn pakṣānnātivartate
14.3.77ab ajamarkaṭaromāṇi mārjāranakulasya ca ।
14.3.77chd brāhmaṇānāṃ śvapākānāṃ kāka ulūkasya cāharet ।
14.3.77chd etena viṣṭhā'vakṣuṇṇā sadya utsādakārikā
14.3.78ab pretanirmālikā kiṇvaṃ romāṇi nakulasya ca ।
14.3.78chd vṛścikāly(?) ahikṛttiśca pade yasya nikhanyate ।
14.3.78ef bhavatyapuruṣaḥ sadyo yāvat tannāpanīyate
14.3.79 trirātra upoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ guñjā āvāsya udakena secayet
14.3.80 jātānāṃ amāvāsyāyāṃ paurṇamāsyāṃ vā puṣyayoginyāṃ guñjavallīrgrāhayitvā maṇḍalikāni kārayet
14.3.81 teṣvannapānabhājanāni nyastāni na kṣīyante
14.3.82 rātriprekṣāyāṃ pravṛttāyāṃ pradīpāgniṣu mṛtadhenoḥ stanān utkṛtya dāhayet
14.3.83 dagdhān vṛṣamūtreṇa peṣayitvā navakumbhaṃ antarlepayet
14.3.84 taṃ grāmaṃ apasavyaṃ pariṇīya yat tatra nyastaṃ navanītaṃ eṣāṃ tat sarvaṃ āgacchati
14.3.85 kṛṣṇacaturdaśyāṃ puṣyayoginyāṃ śuno lagnakasya yonau kālāyasīṃ mudrikāṃ preṣayet
14.3.85 tāṃ svayaṃ patitāṃ gṛhṇīyāt
14.3.87 tayā vṛkṣaphalānyākāritānyāgacchanti
14.3.88ab mantrabhaiṣajyasamyuktā yogā māyākṛtāśca ye ।
14.3.88chd upahanyād amitrāṃḥ taiḥ svajanaṃ cābhipālayet  (iti)
   Chapt .   svabala upaghātapratīkāraḥ
14.4.01 svapakṣe paraprayuktānāṃ dūṣīviṣagarāṇāṃ pratīkāraḥ
14.4.02 śleṣmātakakapitthadantidantaśaṭhagojiśirīṣapāṭalībalāsyonāgapunarnavāśvetavāraṇakvāthayuktam(?) candanasālāvṛkīlohitayuktaṃ nejana udakaṃ rāja upabhogyānāṃ guhyaprakṣālanaṃ strīṇāṃ, senāyāśca viṣapratīkāraḥ
14.4.03 pṛṣatanakulanīlakaṇṭhagodhāpittayuktaṃ mahīrājīcūrṇaṃ sinduvāritavaraṇavāruṇītaṇḍulīyakaśataparvāgrapiṇḍītakayogo madanadoṣaharaḥ
14.4.04 sṛgālavinnāmadanasinduvāritavaraṇavāraṇavalīmūlakaṣāyāṇāṃ anyatamasya samastānāṃ vā kṣīrayuktaṃ pānaṃ madanadoṣaharam
14.4.05 kaiḍaryapūtitilatailaṃ unmādaharaṃ nastaḥkarma
14.4.06 priyaṅgunaktamālayogaḥ kuṣṭhaharaḥ
14.4.07 kuṣṭhalodhrayogaḥ pākaśoṣaghnaḥ
14.4.08 kaṭaphaladravantīvilaṅgacūrṇaṃ nastaḥkarma śirorogaharam
14.4.09 priyaṅgumañjiṣṭhātagaralākṣārasamadhukaharidrākṣaudrayogo rajju।udakaviṣaprahārapatananihsaṃjñānāṃ punaḥpratyānayanāya
14.4.10 manuṣyāṇāṃ akṣamātraṃ, gavāśvānāṃ dviguṇaṃ, caturguṇaṃ hasty।uṣṭrāṇām
14.4.11 rukmagarbhaśca eṣāṃ maṇiḥ sarvaviṣaharaḥ
14.4.12 jīvantīśvetāmuṣkakapuṣpavandākānāṃ akṣīve jātasyāśvatthasya maṇiḥ sarvaviṣaharaḥ
14.4.13ab tūryāṇāṃ taiḥ praliptānāṃ śabdo viṣavināśanaḥ ।
14.4.13chd liptadhvajaṃ patākāṃ vā dṛṣṭvā bhavati nirviṣaḥ
14.4.14ab etaiḥ kṛtvā pratīkāraṃ svasainyānāṃ athātmanaḥ ।
14.4.14chd amitreṣu prayuñjīta viṣadhūmāmbudūṣaṇān  (iti)
   Book .  
   Chapt .   tantrayuktayaḥ
15.1.01 manuṣyāṇāṃ vṛttirarthaḥ, manuṣyavatī bhūmirityarthaḥ
15.1.02 tasyāḥ pṛthivyā lābhapālana upāyaḥ śāstraṃ arthaśāstraṃ iti
15.1.03 taddvātriṃśad yuktiyuktaṃ - adhikaraṇaṃ, vidhānaṃ, yogaḥ, padārthaḥ, hetv'rthaḥ, uddeśaḥ, nirdeśaḥ, upadeśaḥ, apadeśaḥ, atideśaḥ, pradeśaḥ, upamānaṃ, arthāpattiḥ, saṃśayaḥ, prasaṅgaḥ, viparyayaḥ, vākyaśeṣaḥ, anumataṃ, vyākhyānaṃ, nirvacanaṃ, nidarśanaṃ, apavargaḥ, svasaṃjñā, pūrvapakṣaḥ, uttarapakṣaḥ, ekāntaḥ, anāgatāvekṣaṇaṃ, atikrāntāvekṣaṇaṃ, niyogaḥ, vikalpaḥ, samuccayaḥ ūhyaṃ iti
15.1.04 yaṃ arthaṃ adhikṛtya ucyate tad adhikaraṇam
15.1.05 pṛthivyā lābhe pālane ca yāvantyarthaśāstrāṇi pūrvācāryaiḥ prasthāpitāni prāyaśaḥ tāni saṃhṛtya ekaṃ idaṃ arthaśāstraṃ kṛtam iti
15.1.06 śāstrasya prakaraṇānupūrvī vidhānam
15.1.07 vidyāsamuddeśaḥ, vṛddhasamyogaḥ, indriyajayaḥ, amātya utpattiḥ ityevaṃ।ādikaṃ iti
15.1.08 vākyayojanā yogaḥ
15.1.09 caturvarṇāśramo lokaḥ iti
15.1.10 padāvadhikaḥ padārthaḥ
15.1.11 mūlahara iti padam
15.1.12 yaḥ pitṛpaitāmahaṃ arthaṃ anyāyena bhakṣayati sa mūlaharaḥ ityarthaḥ
15.1.13 heturarthasādhako hetv'rthaḥ
15.1.14 arthamūlau hi dharmakāmau iti
15.1.15 samāsavākyaṃ uddeśaḥ
15.1.16 vidyāvinayaheturindriyajayaḥ iti
15.1.17 vyāsavākyaṃ nirdeśaḥ
15.1.18 karṇatvag'kṣijihvāghrāṇa indriyāṇāṃ śabdasparśarūparasagandheṣvavipratipattirindriyajayaḥiti
15.1.19 evaṃ vartitavyaṃ ityupadeśaḥ
15.1.20 dharmārthavirodhena kāmaṃ seveta, na nihsukhaḥ syāt iti
15.1.21 evaṃ asāvāha ityapadeśaḥ
15.1.22 mantripariṣadaṃ dvādaśāmātyān kurvīta iti mānavāḥ - ṣoḍaśa iti bārhaspatyāḥ - viṃśatiṃ ityauśanasāḥ - yathāsāmarthyaṃ iti kauṭilyaḥ iti
15.1.23 uktena sādhanaṃ atideśaḥ
15.1.24 dattasyāpradānaṃ ṛṇādānena vyākhyātam iti
15.1.25 vaktavyena sādhanaṃ pradeśaḥ
15.1.26 sāmadānabhedadaṇḍairvā, yathā''patsu vyākhyāsyāmaḥ iti
15.1.27 dṛṣṭenādṛṣṭasya sādhanaṃ upamānam
15.1.28 nivṛttaparihārān pitā ivānugṛhṇīyāt iti
15.1.29 yad anuktaṃ arthād āpadyate sā'rthāpattiḥ
15.1.30 lokayātrāvid rājānaṃ ātmadravyaprakṛtisampannaṃ priyahitadvāreṇāśrayeta
15.1.31 nāpriyahitadvāreṇāśrayeta ityarthād āpannaṃ bhavati iti
15.1.32 ubhayatohetumān arthaḥ saṃśayaḥ
15.1.33 kṣīṇalubdhaprakṛtiṃ apacaritaprakṛtiṃ vā iti
15.1.34 prakaraṇāntareṇa samāno'rthaḥ prasaṅgaḥ
15.1.35 kṛṣikarmapradiṣṭāyāṃ bhūmau - iti samānaṃ pūrveṇa iti
15.1.36 pratilomena sādhanaṃ viparyayaḥ
15.1.37 viparītaṃ atuṣṭasya iti
15.1.38 yena vākyaṃ samāpyate sa vākyaśeṣaḥ
15.1.39 chinnapakṣasya iva rājñaśceṣṭānāśaśca iti
15.1.40 tatra śakuneḥ iti vākyaśeṣaḥ
15.1.41 paravākyaṃ apratiṣiddhaṃ anumatam
15.1.42 pakṣāvurasyaṃ pratigraha ityauśanaso vyūhavibhāgaḥ iti
15.1.43 atiśayavarṇanā vyākhyānam
15.1.44 viśeṣataśca saṅghānāṃ saṅghadharmiṇāṃ ca rājakulānāṃ dyūtanimitto bhedaḥ tannimitto vināśa ityasatpragrahaḥ pāpiṣṭhatamo vyasanānāṃ tantradaurbalyāt iti
15.1.45 guṇataḥ śabdaniṣpattirnirvacanam
15.1.46 vyasyatyenaṃ śreyasa iti vyasanam iti
15.1.47 dṛṣṭānto dṛṣṭāntayukto nidarśanam
15.1.48 vigṛhīto hi jyāyasā hastinā pādayuddhaṃ ivābhyupaiti iti
15.1.49 abhiplutavyapakarṣaṇaṃ apavargaḥ
15.1.50 nityaṃ āsannaṃ aribalaṃ vāsayed anyatrābhyantarakopaśaṅkāyāḥ iti
15.1.51 parairasamitaḥ śabdaḥ svasaṃjñā
15.1.52 prathamā prakṛtiḥ, tasya bhūmy'nantarā dvitīyā, bhūmy।ekāntarā tṛtīyā iti
15.1.53 pratiṣeddhavyaṃ vākyaṃ pūrvapakṣaḥ
15.1.54 svāmy'mātyavyasanayoramātyavyasanaṃ garīyaḥ iti
15.1.55 tasya nirṇayanavākyaṃ uttarapakṣaḥ
15.1.56 tad।āyattatvāt, tatkūṭasthānīyo hi svāmī iti
15.1.57 sarvatrāyattaṃ ekāntaḥ
15.1.58 tasmād utthānaṃ ātmanaḥ kurvīta iti
15.1.59 paścād evaṃ vihitaṃ ityanāgatāvekṣaṇam
15.1.60 tulāpratimānaṃ pautavādhyakṣe vakṣyāmaḥ iti
15.1.61 purastād evaṃ vihitaṃ ityatikrāntāveṣkaṇam
15.1.62 amātyasampad uktā purastāt iti
15.1.63 evaṃ nānyathā iti niyogaḥ
15.1.64 tasmād dharmyaṃ arthyaṃ cāsya upadiśet, nādharmyaṃ anarthayṃ ca iti
15.1.65 anena vā'nena vā iti vikalpaḥ
15.1.66 duhitaro vā dharmiṣṭheṣu vivāheṣu jātāḥ iti
15.1.67 anena cānena ca iti samuccayaḥ
15.1.68 svayañjātaḥ piturbandhūnāṃ ca dāyādaḥ iti
15.1.69 anuktakaraṇaṃ ūhyam
15.1.70 yathā ca dātā pratigrahītā ca na upahatau syātāṃ tathā'nuśayaṃ kuśalāḥ kalpayeyuḥ iti
15.1.71ab evaṃ śāstraṃ idaṃ yuktaṃ etābhiḥ tantrayuktibhiḥ ।
15.1.71chd avāptau pālane ca uktaṃ lokasyāsya parasya ca
15.1.72ab dharmaṃ arthaṃ ca kāmaṃ ca pravartayati pāti ca ।
15.1.72chd adharmānarthavidveṣān idaṃ śāstraṃ nihanti ca
15.1.73ab yena śāstraṃ ca śastraṃ ca nandarājagatā ca bhūḥ ।
15.1.73chd amarṣeṇa uddhṛtānyāśu tena śāstraṃ idaṃ kṛtam  (iti)
 End of the ArthashAstra

----------------------------------------------------------------------------

% Text title            : kauTilIya arthashAstraM
% File name             : artha.itx
% itxtitle              : kauTilIya arthashAstram
% engtitle              : kauTilIya arthashAstram
% Category              : samajashastra
% Location              : doc_z_misc_sociology_astrology
% Sublocation           : sociology_astrology
% Texttype              : pramukha
% Language              : Sanskrit
% Subject               : philosophy/hinduism/religion
% Indexextra            : needs proofing (meaning 1, 2)
% Latest update         : October 1, 2010
% Send corrections to   : Sanskrit@cheerful.com
% Site access           : http://sanskritdocuments.org
This text is prepared by volunteers and is to be used for personal study and research. The file is not to be copied or reposted for promotion of any website or individuals or for commercial purpose without permission. Please help to maintain respect for volunteer spirit.
Sanskrit Documents Home Home Sitemap Sanskrit Links Blog Contributors Support GuestBook FAQ Search
Last Updated on 04/30/2017 14:51:04

sanskritdocuments.org

BACK TO TOP
